G
ot hêrre, âne anegenge got,
rîcher künec Sâbâot,
iemer unde êwic dîn gebot
vor aller engestlîcher nôt
dîn christenheit behüete
durch alle dîne güete.
über alle dinc hâst du gewalt,
dîne wunder die sint manicvalt.
wie vil ir ist der werlde kunt,
noch enwart nie sô wîser munt
der dar zuo volle tuge
daz er sie halp gezeln muge.
swaz ir die wîsen haben verjehn,
daz ist von dîner helfe geschehn.
waz Jsâias ie gesprach,
wîsheit von dir im des verjach.
hêr Jeremîas hât es niht verdagt,
ern habe ouch ein teil gesagt.
hêr Dâvît hât ir vil geseit:
des half im dîn reine gotheit.
ouch hât der wîse Salomôn
vil gesprochen dâ von.
hêr Dâniêl des niht vergaz
er kundet ir uns etewaz.
in des prophêtîe man list
ein wunder, daz geschriben ist.
die andern wil ich nû verdagen
unde wil iu von dem einen sagen.
er hât gewîssaget alsô:
ez komet ein stier von Aquilô,
der hebt mit eime wider zorn,
er bricht im beide sîne horn.
der stier bediutet einen man
dem al die werlt wart undertân.
wie vil ir sî vernomen ê,
gotes wunder ist noch mê.
im ist niht unmugelich.
er macht hiut einen armen rîch,
er ermet morgen rîchen man:
alsô er ez allez vüegen kan.
I
n drin persônen wârer got,
von dîn gewaltes gebot
lebt ieslich dinc in sîner aht,
ouch hât dîn gotlîche maht
uns Kristen trôstes vil gegeben,
dâ von wir hoffenlîchen leben.
wer dînem gebote volgen wol,
der mac verdienen vröuden vil.
süezer got der meide suon,
waz wir gegen dir sünden tuon,
dâ hilf uns nâch dîner bermde von:
ich meine dich Tetragamatôn,
alsô du hêrre waere genant,
ê du mensche wurde erkant.
M
în sin dich kreftic merket,
mînen gelouben daz sêre sterket:
der walt kan von dir louben,
des kanst du in ouch berouben.
du gibest der erden soliche vruht,
dâ von wir alle haben genuht
unde allez daz in der werlde lebt.
von dîner kraft ûf wazzer swebt
eben tal unde berc.
daz bringen dîn gotlîche werc:
der nacht der mâne helfe giht,
mit sternen man gezieret siht
des himelrîches virmament,
unde dar zuo die vier element
alle ze dînen geboten sint,
du mensch, du ar, du leo, du rint.
der tac mit sunnen liehten schîn
bringet von der helfe dîn
daz der werlde ist gemeine,
du süezer got aleine,
aller dinge ein underbint,
dîn selbes vater, dîn selbes kint,
du ouch heiliger geist,
aller guoten dinge volleist:
alsô dîn wâre trinitât
sich werder got gesamnet hât.
nâch helfe Jhêsus du genennet bist,
von dîner dêmuot heist du Krist.
dir sich niht gelîchet.
von dir himel unde erde ist gerîchet:
waz von den zwein ist bedecket,
dîn gotheit daz hât volrecket;
waz in dem wâge vliuzet,
dîn hant daz gar besliuzet.
dîn belîben ist âne ende.
du hâst in dîner hende
die ahte der hoehe, der lenge,
der wîte, der tiefe, der enge.
wer mohte die wunder alle getuon,
wan du, der süezen meide suon?
M
în herze mit sünden ist verwunt.
ob daz durch mînen unwerden munt
von dir iht gesprechen kan,
daz solt du âne zürnen lâzen.
ûf dîne gnâde ez geschiht,
darumbe lâ michs engelten niht,
ich lige in sünden begraben tief.
mit kiuscher zuht dich umbeswief
einer reinen meide wamme:
sie wart dîn muoter unde dîn amme
von des engels worte,
daz unser unsaelde stôrte.
wol uns daz dich des luste,
daz von ir süezen bruste
werder spîse genôz dîn munt:
dâ von uns allen vröude enstunt
unde der êwige zorn
ûf uns alle wart verkorn,
den uns Êvâ brâhte.
wol uns daz sies gedâhte.
dâ von wir armen dâ zuo tugen
daz wir dir sippe jehen mugen.
dîn geburt, dîn marter uns hât erlôst.
wir haben ouch von dem toufe trôst.
sît uns dîn güete alsus kan vröuwen,
waz mac der tîvel uns gedröuwen?
an sinnen hêrre rîche
mich armen Uolrîche,
ich bin genant von Eschenbach.
waz hêr Wolfram ie gesprach
daz ist von guotem sinne geschehen.
des müezen wir im alle jehen,
leien munt gesprach nie baz.
ob ich kan, ich kunde iu daz.
D
er engel lieht, dîns vater wort,
wâ wir dich haben überhôrt,
dâ solt du niht gedenken an:
du solt uns des geniezen lâzen,
daz du mensche durch uns würde.
du ringe uns sünden bürde.
durch daz dich hêrre des gezam,
daz dîn güete an sich nam
durch uns menschlîchen tôt,
behüet uns vor der helle nôt
unde lâz dîne grôze pîn
an uns niht verlorn sîn.
D
u vater der, die dich gebar,
nim unser helflîchen war.
lâz uns geniezen, hêrre mîn,
daz wir nâch dir genamet sîn:
du heizest Krist, dâ von wir Kristen.
behüet uns vor des tîvels listen,
der ûf uns sêre pflihtet
unde unsern schaden tihtet,
wie er dir uns an gewinne.
gip, hêrre, uns die sinne
daz wir im alsô widerstreben,
daz wir verdienen daz êwege leben.
W
olt ez den liuten wol behagen,
ich wolt in gerne ein wênic sagen.
W
alther ein meister was genant,
in kriechisch er geschriben vant
in der krônik ein teil alder geschihte,
in latîne er uns die tihte:
wie daz dar zuo kam
daz der stier den sic nam
unde wie er dar zuo wart erkorn
daz er dem wider brach sîn horn.
wil mich got lâzen leben,
ruocht er mir sîne hilfe geben,
sô wil ich iu ze diute sagen
von dem biderben unde dem zagen
unde wie sich von êrste huop die nôt,
darumbe manege bliben tôt,
unde wie manec herze vlôch
von vröude unde sich ze jâmer zôch,
ir verliesen unde ir gewinnen.
nû hoert der rede beginnen.
ê
z was in Kriechen lânde
(
P
hilip man in nande)
ein rîcher künec von hôher art.
sîn lîp, sîn guot was ungespart
wa er ez erzeigen solde.
ez streich nâch sînem solde
liute vil, die er beriet,
die sîn milte von kummer schiet.
er lebte hêrlîche:
sîn gelt der was rîche,
sîn habe was gemeine,
ern wolde niht aleine
sîn guot verzern.
er kunde sich wol schanden wern,
der was der hêrre gar ein gast.
er truoc der ganzen wirde last.
er waere rîter oder kneht,
wan er kam, er was im reht.
nâch hôher wirde sîn ellen strebt.
nû het der hêrre gelebt
mit sîner vrouwen manic jâr
daz sie niht kindes gebar,
daz man dâ heizet ein suon.
daz begunde dem hêrren wê tuon.
er was darumbe dicke unfrô.
der vürste gedâhte alsô,
ob er versnrchiede âne erben,
daz sîn müeste verterben
lânt liute unde sîn wîp,
die was im liep alsam der lîp.
daz kunde sie wol versnrchulden.
sie lebte nâch sînen hulden
unde minnet in sô sêre,
ob ie dehein vrouwe mêre
gewan einen liebern man,
daz wolt sie âne nît lâzen.
sie was kiusch unde wol gezogen,
an wîplîchen siten niht betrogen,
von hôher vürsten art geborn.
die vrouwe was dâ vür erkorn
daz sie die schoenste waere
(die âventiur sagt uns die maere)
die man bî irn zîten vant.
O
limpiades was sie genant.
zuo ir schoene hete sie tugent.
sich vleiz ouch ir süeze jugent
an swaz ze guote tohte:
swâ sie daz gevüegen mohte,
ungerne hete sie ez vermiten.
sie kunde wol mit guoten siten
sô gen den gebâren
die ir diener wâren,
daz sie ir gunden guotes wol.
ir herze was ganzer tugende vol.
wie sie ein heidnîn sî gewesen,
ich hoffe daz sie sî genesen
von ir triwe, der sie was rîche,
mit Âdam in himelrîche.
N
iu was ez alsô komen
(als ich die rede hân vernomen
unde an dem buoche vant geschriben)
daz von Êgypten wart vertriben
ein künec der hiez Neptânabus.
dem gefuogt ez sich alsus,
daz sîn wesen dâ niht tohte
unde dâ niht belîben mohte.
sîn herze in alsô lêrte
gen Kriechen lânde er kêrte.
sô des lândes hêrre hete vernomen
des vertriben küneges komen,
sîn wirde in dar zuo brâhte
daz er alsô gedâhte
(er wolde sich dar an bewarn
daz er iht kunde missevarn)
wie er den vürsten wolde enphân,
daz er sîn êre mohte hân.
der künec Pfilip niht vermeit,
an des ellenden herberge er reit.
dô der gast daz vernam
daz der vürste zuo im kam,
ein teil er im widersaz.
wenn er vorhte daz
sîn schade solt sich mêren.
er sprach" wil mirz nû kêren
dirre vürste ze dem ergsten teile,
sô bin ich zuo unheile
in diz lânt komen her.
waz ob lîhte daz er
durch zuht des geruochet,
daz er mich nâch güete suochet? "
D
ô der künec an sîn herberge kam,
der gast die zuht an sich nam
daz er im engegen gienc.
der wirt in lieplîche enphienc.
N
eptânabus im des gnâde bôt.
er sprach" hêrre, diz ist âne nôt.
wann ir ez het geboten mir,
hêrre, ich waer iu komen schier
war ir mir hetet bescheiden. "
nû wart dô von in beiden
vriuntlîcher rede vil getân.
die wil ich underwegen lâzen.
D
er wirt âne alle schande
behielt den gast in sîme lânde
wol nâch küneges rehte.
er hiez rîter unde knehte
daz sie sîn naemen mit vlîze war.
jâ kunde der edle künec klâr
allez daz bedenken wol
waz vromer wirt bedenken sol.
der werde vürste von Macedô
was mit sîme gaste vrô.
M
acedoniâ ist Kriechen lândes ein teil.
got gebe dem guoten manne heil,
der mit willigem muot
ze aller zît daz beste tuot,
unde der alsô gewirbet,
sô im der lîp erstirbet
daz nâch im âne alle scham
wandels vrî lebt sîn nam.
D
ô der gast sô lânge dâ bleip,
gemach unde vröude im sorge vertreip.
der vrouwen güete unde ir tugent,
ir schoene, ir wunneclîche jugent
begunde in sêre twingen.
er jach im müeste gelingen
an der vrouwen oder er waere tôt.
ir minne in brâht in grôze nôt.
vrouw Amor was dâ niht laz.
sie twanc des hêrren herze daz
er umb ir minne sîn leben
williclîchen wolde geben,
mohtez anders niht gewesen.
in dûhte er solde niht genesen,
im waer ouch daz leben unmaere,
ob er ir minne enbaere.
in brâht die minne dar zuo
daz er spâte unde vruo
der klâren niht mocht vergezzen.
alsô hete in besezzen
mit ir süezen minne
die edle küneginne.
vrouw Minne ist doch wunderlich
daz sie niht versnrinnet sich
sie enkunne werden man
mit irm gewalt bringen dar an,
daz er sinne verphligt
unde gar sich bewigt
êren guotes unde lîbes
durch minne vremdes wîbes.
W
az sol ich dâ von sprechen mê?
mir ist ouch selben ê
liep unde leide
die zwei beide
von der minne worden kunt.
sie het mich alsô sêre verwunt
unde gevangen ûf den lîp,
wan daz mich ein saelic wîp
mit minneclîchem trôste
von senender nôt erlôste.
die eine hât an mir getân
daz alle vrouwen müezen hân
mîn dienst mîn lop vil bereit.
mir ist ir aller swaere leit.
wer niht enweiz waz minne sî,
der ist grôzer sorgen vrî.
minne kan gewalten
an jungen unde an alten,
ir kan nieman wider gesîn,
ez sî künec oder künegîn.
wen sie gesliuzet in ir bant,
grôzer swaere sie den gemant.
ez sî wîp oder man,
wem Amor gesiget an,
der darf niht sorgen mêre,
swen sie mit minnen gêre
in sîn herze schiuzet
unde mit gewalt besliuzet.
A
lsô het sie disem man,
den ich ê genennet hân,
sîn herze mit kraft durchgangen
unde in ir bant bevangen,
daz er niwan trahte
wie er daz geahte,
daz er sîn dinc an vienge
daz sîn wille an ir ergienge.
beide nacht unde tac
niht wan gedanke er pflac,
waz im dar zuo tohte
unde wie er mohte
die vrouwen an gekêren,
daz ez ergienge nâch êren.
" ist daz nû daz ich sie bite,
jâ hât sie alsô kiusche site
ir ist ouch sô liep ir man,
daz sie ims niht versnrwîgen kan,
sô bin ich der verlorne
schier von sîme zorne.
ê
r hât mir êren vil erboten:
des dank ich im unde ouch den goten,
die ze helfe mir des gedâhten
daz sie mich her brâhten.
zwâr mir waere geschehen wol,
wan daz ich grôzen kumber dol
durch diz minniclîche wîp,
die nû quelet mînen lîp
ôwê mir vröudelôser man,
wie sol ich daz gevâhen an
daz mir sô engestlîchen stât
unde nichz ir minne doch niht erlât?
ich enweiz waz ich armer tuo,
ich enbite der gote helfe dar zuo.
ei Kâûn, mîn werder got,
du maht mir wol helfen von der nôt.
A
pollo unde Tervigant
die sîn ouch darumbe gemant.
mich sol der heilege Mahmet
wol erhoeren an mîme gebet.
waz mê werder gote sî,
der helfe muoz mir wesen bî.
V
ênus die gotinne
die kêre gegen mir ir sinne
unde vüege daz an ir ergê
mîn wille, wie ez dar nâch gestê. "
N
iu mocht er ez lenger niht gesparn,
an der guoten er wolt ervarn
ob er ez erwerben kunde
daz er gende an ir vunde.
nû het sich gefüeget daz alsô
daz der alte von Macedô
nâch sîner gewonheit
sîn lânt beschowende reit.
dem ie valsches gebrast
der vrouwen dem gesinde bevalh den gast.
sîn wirdikeit im daz riet.
mit vröuden er von der vrouwen schiet,
gegen sînen vînden kêrter dô.
sîner ûzvart wart der trûrege vrô.
sîn swaere begunde ringen.
er hofte im solde gelingen.
er tete als er wol kunde:
schrîben er begunde
einen brief gap er ir in die hant.
dar an sie geschriben vant
als im was ze muote.
dô die reine die guote
den brief an gesach,
die schrift ir dirre worte verjach.
"
V
rouwe mîn, ich bite dich
durch dîne zuht erhoere mich.
ich tuo dir kunt mit senender klage
den kummer, den ich alle tage
hân nâch dîner minne.
süeze küneginne,
ô du wîplîchez wîp,
troeste mînen senenden lîp.
dîn schoene an mir hât gesiget.
mîn herze verkastet liget
nâch dir in ganzen sorgen.
geruoche mir vröude borgen
unde lâ mir trûren swinden.
wilt du, sô mac ich vinden
hôhen muot, den ich habe verlorn.
vür lachen ich siufzen habe erkorn.
des tôdes kan ich mich niht erwern,
mich welle dîn wîplich güete nern.
sît ich dich, vrouwe, alrêst an sach,
sô hân ich grôz ungemach
von dîner schoene gedolt.
süezez wîp, nû bis mir holt.
erzeige an mir den guoten site,
des man giht der volge mite
tugenthaften wîben.
lâ mich vrô belîben.
du maht mir vüegen beide
liep unde leide,
du maht mich bringen in den tôt:
wilt du, du hilfest mir ûz nôt,
in dînen gnâden sô bin ich.
ô werder lîp, nû troeste mich.
ich wil dir iemer sîn bereit
dienstes unde staetikeit:
des gib ich dir mîn triwe.
unwendic ist mîn riwe,
wilt du, vrouwe, aleine.
du bist die ich meine
in mîme herzen iemer.
von dir kom ich niemer.
ich wil alhie ersterben
oder ich muoz erwerben
dîner süezen minne lôn,
dô enlâ ich niht von.
vrouwe, mîner saelden hort,
ich bite dich daz du mîne wort
rehte willest versnrtên,
du lâz sie in dîn herze gên.
lâ dîn güete an mir erblüen.
reine vruht, dich sol niht müen
daz ich sô vil wider dich
gereden tar: gewere mich.
dich dunket der rede lîhte ze vil,
du hâst, vrouwe, waz ich wil
unde treist des mîn herze gert:
würd ich des von dir gewert
sô bin ich tôdes vrî genesen
unde muoz in vröuden iemer wesen. "
D
ô die künegîn gelas
als vor ir geschriben was,
ir kiusche herze sêre erschrac.
sie sprach" nieman enmac
guotez verdienen umb den man,
der ganze triwe nie gewan.
waz man im ze êren tuot
daz waer gelâzen alsô guot.
niht anders ist sîn widergelt,
wan der ûf ein boesez velt
guoten sâmen rêret,
daz im niht wider kêret
niwan distel unde dorn.
ez ist zwâre gar verlorn
swaz dem boesen guotes geschiht:
ern hât guotes lônes niht.
wâ solt ein boeser guotez nemen?
wie mohte sîn herze des gezemen?
ez hât mîn vil werder man
disem ungetriwen vil getân
liebes unde erboten michel êre,
nû trahtet er sêre
wie er daz kunne erdenken
daz er in muge gekrenken,
den werden, den guoten,
den süezen wol gemuoten.
zwâr wie grâ man in siht,
er sol des engelten niht.
ich wil gen valsche den lazzen
niemer darumbe gehazzen,
den tugentlîchen alten,
den reinen einvalten.
mich vröwet noch mê sîn alte tugent
dan eines jungen swache jugent.
sîn triwe ist gegen mir sô staete,
ê daz ich des iht taete
daz waere wider sîn gebot,
ich wolt ê kiesen den tôt:
ob sîn halt niht enwaere,
dannoch ich wol enpaere
sus getâner dinge.
got gebe daz im gelinge,
dem vil trût gesellen mîn;
er sol des gar âne sorge sîn. "
D
ar nâch saz die guote
in trûrigem muote,
waz sie tuon wolde.
ob sie ez solde
irn hêrren wizzen lâzen?
sie jach ez waere missetân?
sie vorht daz er den lîp verlür,
dâ von sie schand unde schaden kür.
die klâre des niht enliez,
einen boten sie hiez
nâch im gâhen in die stat,
der in vür sie komen bat.
dô der bote zuo im kam
unde er sîne rede vernam,
der hêrre was der rede vrô.
niht ensûmet er sich dô,
er huop sich des endes dar.
er wânde daz gar
sîn dinc waere geschaffet:
nein, er was geaffet.
dô er vür die vrouwen gienc
zühticlich sie in enphienc.
wie sie im waere gehaz,
darumbe sie doch niht vergaz
wîplîcher gebaere.
uns sagt von ir diz maere,
sie hiez in zuo ir sitzen.
die süeze kunde mit witzen
unde mit guoten sinnen
ir worte wol beginnen.
sie sprach" sagt mir, hêrre guot,
wâ nâment ir sô unwîsen muot,
daz ir des schaden werben wolt,
der iu ist von herzen holt?
mîn hêrre unde ouch mîn werder man
hât iu êren vil getân:
sol er des engelten,
daz ist doch vil selten
von getriwem man geschehen.
ich hân alsô hoeren jehen,
daz man guot mit guote lônen sol.
daz zimt getriwen herzen wol.
ir solt michs, hêrre, erlâzen,
solicher rede gegen mir mâzen,
unde stünd ez mir niht übel an,
zwâr ich sagt ez mînem man.
den weiz ich von dem muote,
daz ez iu ze keime guote
niemer ûz gegienge,
swie erz an gevienge.
ir sult die rede lâzen varn.
got sol mich dâ vor bewarn,
daz ich des iht gedenke
dâ von sich mîn êre krenke.
lâzet iwern tumben muot.
geloubent, hêrre, ez ist iu guot. "
N
eptânabus sêre erkam,
dô er die rede alsô vernam.
er sprach" neinâ, saelic wîp,
lâ mich guot unde lîp,
vrouwe, in dîn gnâde geben,
hilf mir daz ich müeze leben.
hân ich dîner hulde niht,
sô enruoch ich waz mir geschiht;
sol ich dîner minne enbern
sô wil ich niwan tôdes gern. "
D
ô wart der vrouwen güete
verkêret in ungemüete.
zorniclîche sie sprach
" ôwê daz ez mir ie geschach
daz mich dirre ungetriwe man
solicher rede niht wil erlân.
lâzent noch die rede sîn,
ir behert mich niht der êren mîn.
ich wil mit werden wîben
in irme lobe belîben.
ir mugt mich niht betoeren.
ich wil iuch nie mê hoeren.
kunt ir vor tumpheit iuch bewarn,
sô lâzent soliche rede varn:
entriwen wolt ir niht gedagen,
ich beginn ez mîme hêrren klagen. "
N
eptânabus hôrt ir staetikeit.
er sprach" vrouwe, ez ist mir leit,
hân ich gegen iu iht missetân.
mich hât betrogen ein boeser wân.
zürnent niht sô sêre,
ich gedenke es niemer mêre.
vrouwe, lât ez âne haz.
ich wil iu geloben daz
ich ez hie schiere rûme.
niht lenger ich daz sûme.
ich muoz aber iemer lîden nôt
nâch iwer minne an mînen tôt. "
die vrouwe nam daz gelübde sân.
waz solt tuon der ellende man,
ern redete nâch irm willen
wie er sie mohte gestillen?
dâ mit er von der guoten schiet.
sîn senendez herze im dannoch riet
daz er dâ von niht enliez.
einen trôst er im gehiez.
ê
z kunde der êren rouber
ein teil liste von zouber.
vil künste von nigromancî
wonten dem hêrren bî,
die er zehant âne vienc
unde staete dâ mit umbegienc,
unz daz er an der vrouwen
sînen willen mohte schouwen.
vor sînen zouberlisten
kunde sie sich niht gevristen.
mit zouberlîchen sachen
macht er sich ze eime trachen:
als in die küneginne sach
in irm slâfe. sît (ez geschach
aber von zoubers gewalt)
kam er in der selben gestalt
dô die küneginne saz
mit dem künege unde az.
er brâhte an der stunde
einen brief in sînem munde.
daz houbt leit er in ir schôz,
des durch vorhte verdrôz
daz vil minneclîche wîp.
er druct ez vaste an ir lîp.
dar nâch als er von danne gienc,
den brief er der vrouwen lie,
den sie gar heimelîche nam.
dô der trache danne kam,
der künec sprach zu der künegîn
" vrouwe guot, waz mac diz sîn?
dô ich hielt den naesten strît,
der trache mir half an aller sît. "
die vürstinne dem vürsten dô verjach
" hînt ich in in dem slâfe sach.
mich dûhte er spraeche wider mich
vil rede, der hân vergezzen ich.
ja enweiz ich waz ez meinet
oder waz ez uns bescheinet. "
dô sprach der künec hôchgemuot
" ez sol uns vüegen allez guot. "
dô sprach die küneginne klâr
" hêrre, daz müeze werden wâr. "
D
ie küneginne rîche
den brief gar heimelîche
nâch dem künege besach,
der ir vremder maere jach.
" ich bin ein brief unde ein bote
von Jovî, dem hoehsten gote.
daz ist sînes herzen ger
daz dîn schoene minne in wer.
er sol dînen werden lîp
umbevâhen, saelic wîp,
mit minneclîcher liebe kraft.
daz haben die gote alsô geschaft,
dich mac dâ minne wol gezemen.
du solt vruht von im nemen. "
nû versnrtê ich mich alsô,
die künegîn waer der rede vrô
durch die seltsaene,
als ich rehte waene.
dô twanc vrouwe Minne
der küneginne sinne
unde ir gemüete in vremde ger
gegen dem gote Jupiter.
D
ô der künec von hûse reit
in die lânt nâch gewonheit,
des êrsten nachtes dô sie lac
an irm gemache unde slâfes pflac,
wie beslozzen was die tür,
der vrouwen kam der trache vür.
dô dûhte die küneginne
in slâfendem sinne
wie sie dâ minne naeme,
die ir eben kaeme.
als diz vernam der êren diep
daz in die vrouwe haete liep
unde er dâ minne hete genomen,
dô liez er sie ze sinnen komen.
er sprach" ei süeze künegîn,
nû ist an dir der wille mîn
minniclîch ergangen.
vrouwe, du hâst enphangen
von rehter liebe einen suon. "
waz solde nû die guote tuon?
dô diz alsô was geschehen,
sie muoste im vürbaz mê verjehen
mit liebe werder minne
herze unde sinne.
der künec sô gar sie an sich twanc,
daz sie nâch im in sende ranc.
durch ein scheiden ûf den morgen
begunde die vrouwe sorgen:
daz vuogte starker liebe kraft
unde ouch der minne meisterschaft.
ze dem künege Neptânabô
sprach die künegîn alsô
" hêrre, nû solt du vüegen daz
ich des belîbe âne haz
gegen dem künege, dem hêrren mîn. "
er sprach" vrouwe, daz sol sîn. "
sie sprach" dîn lângez mîden
mac ich niht wol erlîden.
geselle, sol ich dîn enbern,
daz muoz mich ganzer sorge wern. "
er sprach" vil süeze künegîn,
ich lâ dir hie daz herze mîn. "
sie sprach" vriunt unde lieber man,
daz mîn ich dir gegeben hân
unde mînen vrîen lîp vür eigen,
daz wil ich dir erzeigen,
wie du, hêrre, gebiutest mir. "
dô wart nâch der minne gir
bêhurtet ûf der minne schilt
ze rehter vuoge gezilt.
ein minneclîchez ringen,
ein kiuschlîchez twingen.
ein hurtlich umbevâhen
mit blânken armen nâhen
gedruct an die bruste
nâch der minne luste;
ein minneclîchez scheiden
ergienc von in beiden.
von minne unde rehter liebe kraft
wart die vrouwe berhaft.
ez nâhete dem morgen:
daz bôt ir senedez sorgen.
wâ man mit sorgen tougen
minnet ûf ein lougen,
dâ reizet die minne
herze unde sinne
unde liebet mê dar zuo den muot,
dan dâ man ez âne sorge tuot.
Z
ehant der künec heim kam,
urloup er ze dem vürsten nam.
sînes dankens was dô vil,
daz ich durch kürze lâzen wil.
im was dâ êren gnuoc erboten,
künec gesinde bevalh er den goten,
zehant schiet er von dan.
er tete als ein wîse man.
wie gar ez waer verborgen,
die vrouwe was doch in sorgen.
irn hêrren sie sêre widersaz.
sie sprach" wâmite hân ich daz
mîn got verdienet wider dich,
daz du sô unsaelic mich
der werlde hâst gemachet?
mîn hôhe wirde swachet,
mir wil daz vil leide schamen
verdrucken mînen werden namen.
ich sol mich jâmers vlîzen.
mîn wâre vröude sol rîzen.
sien wirt in mînem herzen ganz.
ich sol der wernden sorgen kranz
ûf mîn houbt binden.
mîn tage suln mir swinden
mit leide unde mit riwen.
sich sol vil staete erniwen
in mîme herzen jâmer grôz
wie bin ich worden saelden blôz.
mir selber ich niht guotes gan.
waz touc ich sô werdem man
vürbaz mê ze wîbe
mit sô swachem lîbe?
ich hân verworht sîn hulde,
ez ist doch âne mîn schulde:
solt ichs mît willen hân verjehen
jâ waer ez niemer geschehen.
N
iu müeze mir komen ze trôste
des helfe, der erlôste
die werden Susannen
von den zwein ungetriwen mannen,
dô sie vür gerihte stunt:
er tuo mir sîne helfe kunt. "
ir rede begund sich mischen
mit weinen unde mit hischen.
" owê er gar vervluochter man,
daz ich sîn kunde ie gewan.
die gote haben in her gesant
ûf mîn laster in diz lânt,
sie haben mich des engelten lâzen
daz ich sie verkorn hân
unde daz ich zuo dem suoche rât,
der himel unde erde geschaffen hât.
hân ich vruht von dir genomen,
wie sol mir die ze vröuden komen?
sol ich mînem hêrren liegen,
den werden alsô betriegen?
daz hât er gegen mir niht versnrchult. "
michel was ir ungedult.
" ôwê, daz ich ie wart geborn!
jâ hân ich armez wîp verlorn
mîn kiusche unde ouch mîn êre.
mîn leben touc niht mêre.
mich sol vürbaz nieman loben.
mir ist in mîn herze geschoben
des jâmers gruntveste.
got wîse mich daz beste,
war nâch ich mich rihten müge,
daz mir armem wîbe tüge.
hêrre schepher, mîn got du bist,
ich weiz daz dir niht verborgen ist,
ob ich dich hêrre biten tar,
sô nim mîn mit dîner helfe war.
ez geschach âne mîne schulde.
du gip mir dîne hulde
nâch dîner barmherzikeit:
ez ist mir von herzen leit
daz mir die sünde ist geschehen,
des wil ich, hêrre, dir verjehen. "
A
lsus saz die reine
klagende alterseine
in irm heimlîchen gemache
berette sie die sache.
sô sie ze den liuten kam,
von ir nieman vernam
daz sie waere unfrô.
sô kunde sie gebâren dô,
wie ir leit waere manicvalt,
ir hêrre ninder des engalt.
dô sie grôzen began
unde gefriesch ir werder man,
er was sîn vrô unde gemeit.
er sprach" nû wellen mîne leit,
süezez wîp, ein ende hân.
swaz ich klage habe getân,
der wilt du mir gnâde tuon.
vrouwe, du treist einen suon,
W
ol mich der lieben maere.
nû ringent sich mîn swaere.
got gebe (sprach der alte vrome)
daz er uns ze vrühte kome. "
die vrouwe bî irm hêrren lac,
grôzer sorgen sie pflac.
sie sprach" waz gotes wille sî,
des müez ich niemer werden vrî. "
alsô lebten sie beide,
er mit liebe, sie mit leide.
W
ir vinden ouch geschriben daz,
daz ein hôher künec besaz
gar gewalticlîche
daz man dâ heizet daz rîche.
er lebte bî den gezîten.
sîn gewalt der was wîten
in allen lânden kreftic gar.
ez nâmen sîns gebotes war
Juden, heiden, Pfilisten.
nieman sich gefristen
vor sîme gewalde kunde,
wan dem ers wol gunde.
D
az rîche gebirge Kaucasas
den keiser an geerbet was,
daz sîn hant lîhen solde
dem ers gunnen wolde.
die von der Vontange
unde von Katervlânge
sam die von Trîbalibôt
muosten stên ze sîme gebot.
die innen unde die ûzen
muosten vor im lûzen.
der künec von Samargône
enphienc von im sîn krône,
als muosten ander künege vil,
der ich nû niht nennen wil.
der künec ûz Kriechen lânde
zins dem hêrren sande,
als im was bescheiden.
ez was der rîche heiden
von der gote geslehte geborn,
ze dem gewalt was er erkorn
(er was von des grôzen Bêlî art)
mit rehter geburt wol bewart.
ez dienten dem edlen vürsten hêr
beide lânt unde daz mer,
dar zuo aller vürsten lânt
wârn zuo zinse im benant.
sô grôzes rîchtuomes er pflac,
daz ich ez niht halp gesagen mac.
mir sagt die âventiure alsus
der keiser hieze Darîus.
umb sînen grôzen gewalt
wart manic mensche tôt gevalt.
waer er bî mâze gewesen,
er waere deste baz genesen
mit den, die durch in schaden kurn
unde mit im den lîp verlurn.
den selben gewalt hete dâ vor
künec Nabuchodonosor.
D
arîus gewaltes sich vermaz.
ein rîcher künec bî im saz,
der vürste der hiez Balthasar.
mir ist gesagt vür wâr,
rîch unde wît waer sîn lânt,
C
aldêâ ist ez noch genant.
er bette die abgote an.
der hêrre wolde des niht lâzen,
er wolde die trugner êren,
sîn dienst gegen in kêren.
sie heten sô vil in betrogen
unde mit irm zouber an sich gezogen,
daz er an sie geloubte
unde sich wîsheit roubte.
einer site er pflac,
sô er sich ophers in bewac,
daz er nam die goltvaz
(darumbe dult er gotes haz),
die sîne vordern heten genomen:
die wâren ûz dem tempel komen
von Jhêrusalêm, hân ich gehôrt,
dô die Nabuchodonosor zerstôrt,
der sînen zorn an ir rach.
als ir wol vernemt her nâch.
B
althasar in vröuden saz
under sînen hern. nû sach er daz
ob im hôch an der want
dise driu wort schreip ein hant;
mane techel unde Pfares.
er kunde sich niht versnrtên des
mit allen sînen liuten,
waz dise wort bediuten.
dô die künegîn daz gesach,
ze dem vürsten sie sprach
" ich weiz einen wîsen man:
ist daz uns ieman kan
dirre wort bescheiden, daz tuot er.
gebietent daz man in bringe her.
er ist vil liuten wol bekant,
D
âniêl ist er genant. "
dô man den heiligen brâhte dar
unde er nam der worte war,
dem künege er bescheinte
waz ieglich wort meinte.
" daz ich sîn blîbe âne haz "
sprach er" mane bediutet daz
dîne sünde manicvalt
sint vor gote gezalt.
got dir mê enbiutet.
techel waz daz bediutet?
alle dîn werc sint gewegen,
der du hie hâst gephlegen.
Pfares bediutet alsô vil,
daz ich dir niht versnrwîgen wil ".
er sagte dem heiden
sîn tât waer gescheiden,
daz boese unde daz guote.
mit trûrigem muote
bleip der hêrre aldâ,
D
âniêl vuor anderswâ.
nû begunde sich daz niht sparn,
dise zwên künege kâmen mit scharn,
D
arîus von Asîâ
unde Cyrus von Syrîâ.
sie vunden den künec Balthasar
sitzen in der vröuden schar:
ze tôde sluogen sie den man
unde vuorten mit in dan
allez daz in behagte,
als mir der meister sagte.
alsô des küneges hôchvart
mit tôde zerfüeret wart.
I
ch wil iu ein teil verjehen
waz vor Darîô ist geschehen,
von Nabuchodonosor, der daz rîche hielt,
der ouch grôzer rîcheit wielt.
der selbe Nabuchodonosor
hete gemachet hie bevor
ein siule von golde.
der hôchvertige wolde
daz volc dar zuo twingen
ze dienste der siule bringen.
den liuten allen er gebôt
daz sie die siule vür got
an sîner stat mit irm gebet
êrten, unde wer daz niht tete
der muoste zorn lîden,
den er gerne mohte mîden.
daz sî iu allen geseit:
der künec bediutet die gîtikeit,
die des twinget den man,
daz er die siule betet an.
die siule bediutet unrehtez guot,
daz den liuten schaden tuot,
die an ir rîchtuom geloubent
unde got der sêle roubent.
S
ich hiez anbeten hie vor
der selbe Nabuchodonosor:
dar zuo brâht in sîn übermuot
unde sîn kreftigez guot,
daz in des dûhte, er waer got.
wer niht enleiste sîn gebot,
den wolt er gar verterben
unde an dem lîbe ersterben.
J
hêrusalêm sazte sich wider:
darumbe der künec sider
strîtes dar sich bewac,
J
hêrusalêm er umbelac.
die stat er in an gewan.
gevangen hiez er vüeren dan
daz volc gen Babilôniâ,
wênic liute liez er dâ.
dô man die andern dannen treip,
G
olodîas dâ beleip
unde die mit im dâ wâren:
der hiez der künec niht vâren.
noch mê von im dâ geschach,
die mûre er ûf die erde brach.
N
abuchodonosor den tîvel
bediutet âne zwîvel,
der mit sîme gewalte
des twinget jung unde alte
daz sie im dienen müezen.
er kan die sünde süezen,
er ist der sündaere got,
die gerne leistent sîn gebot.
J
hêrusalêm bediutet die,
die sich alsô stellent hie
daz sie nâch gote welen leben
unde den sünden widerstreben.
sô des Nabuchodonosor wirt gewar,
er komt mit heres kraft dar
unde belegt sie mit boesen gedanken,
daz sie an güete muoz wanken.
der vil ungehiure
brîchet in die miure.
er vertilget iren berc,
ich mein ir guote werc,
der sie heten begunnen.
sô er sie hât gewunnen,
sô vüert er sie gen Babilôn,
dâ wirt vil sûr ir lôn:
in wirt dâ aller jâmer kunt
in der bittern helle grunt.
N
iu sult ir ouch des nemen war,
waz bediute dise kleine schar,
die Golodîas dâ behabt.
daz sint die, der werc sîn begrabt
gegen gote mit guoten sinnen,
daz ir niht mac gewinnen
der tîvel Nabuchodonosor,
als ich gesagt hân dâ vor;
die alsô hie gewerben,
sô in die lîbe ersterben,
daz ir sêle komt vür got
unde vrî sint von der helle nôt.
der meide sun vil zarter,
got, durch dîne marter
die du durch uns hâst erliden,
ruoch uns vor Nabuchodonosor befriden,
den sîn hôchvart betrouc
daz er sich selben an louc:
er jach er waere aleine got,
des noch der tîvel hât sînen spot.
B
î des vürsten jâren
in Assirîâ wâren
drî hêrren von edlem geslehte.
ir leben was gerehte.
des küneges vuore in niht behagt.
die heten im daz gesagt,
sie wolden an in gelouben niht,
sîn leben dûhte sie enwiht.
sie hiezen in lâzen dâ von.
S
ydrach Mysach unde Abdenagon
alsô man die hêrren nande.
dem vürsten von dem lânde
wârn sie des gebotes wider:
darumbe hiez sie sider
N
abuchodonosor vâhen
unde des mit in gâhen
daz man sie brente in viure.
mit sîner gnâden stiure
half in der wâre gotes suon,
der noch helfe den kan tuon,
die im dienstes sîn bereit;
der schuof daz âne allez leit
die hêrren von des viures rôst
alle drî wurden erlôst.
D
arumbe daz geschach
daz man sît sach
den künec gewaltes rîche
einem ochsen gelîche
bûwen daz gevilde.
ûf heide unde in der wilde
muost er holn sîne nar.
daz wert alsô siben jâr,
unz got durch Dâniêlis bet
an im genaediclîche tete.
sîn barmunge des erdâhte
daz er den künec brâhte
wider an sîn êrstez leben
unde geruocht im die schult vergeben.
solher hôchvart ouch engalt
L
ucifer, der wart gevalt
von dem himelrîche.
er wolde sîn gelîche
dem, der sîn hete erdâht.
sîn übermuot in dâr zuo brâht.
D
ie selben jâr, die dâ vor
erliden hât Nabuchodonosor,
bediutent von anegenge siben zît,
die der tîvel hât erliden sît:
die êrsten zît von Âdam
unz zuo der zît daz Nôê kam;
von Nôê unz Abraham wart,
sô sint sîn pîne ungespart
nâch Abraham vürbaz mê
unz an den werden Moisê;
von Moisê unz daz geschach,
daz man Babilôn zerstoeret sach;
dar nâch von der selben zît
unz daz wart hêr Dâvît;
von hern Dâvît unz an die vrist
daz unser hêrre Jhêsus Christ
von der meide wart geborn:
sô ist der tîvel alles verlorn
von Christi geburt unz an daz zil,
daz got gerihte sitzen wil.
A
lsô komt der jungste tac.
nieman sich dô verbergen mac,
er müeze vür daz gerihte gên
sîner werc ze rede dâ stên.
die siben alter habt ir vernomen,
wie der tîvel her ist komen
in die helle mit ungemache,
mit sîner hôchverte sache.
die ahte zît ist âne ende.
süezer got nû sende
uns armen dîner helfe trôst,
daz wir von sünden werden erlôst,
sô daz wir iht erschînen
mit dem tîvel in sînen pînen.
A
nder rede wil ich under wegen lâzen
unde grîfen die êrsten wider an.
nû vernemt dâ von mîn sagen.
die vrouwe het daz kint getragen
mit swaerem muot ze rehter zît,
sô ein ieglich vrouwe gelît,
die alsô saelic ist,
daz sie tôdes vrî genist.
alsô brâht ir reine zuht
der werlde vür die werde vruht.
dô sie daz kindelîn gebar
unde des der künec wart gewar,
er lobte sêre sînen got
unde gap sô rîche botenbrôt
daz er deste baz genas,
der der maere bote was.
ûf des hûses palas,
dô die künegîn genas
irs sunes unde der wart geborn,
dô huoben zwên arn einen zorn
unde sô nîtlîchen strît,
der werte alsô lânge zît;
der ein den andern nôte
daz er in aldâ tôte,
daz ez manic ouge sach.
ich sage iu mê waz dô geschach.
von einer henne ein trache kam
unde in Êgiptô redete ein lam.
drî steine vieln in Indiâ,
die noch hiute ligent dâ:
an den man grôz wunder siht,
als uns die krônik vergiht.
D
er künec vür die vrouwen gienc,
vroelich er sie enphienc.
" des ich lânge hân gegert "
sprach er" des bin ich gewert,
trûren muoz mir verren.
waz mac mir nû gewerren?
sît daz von mîme lîbe
unde sô werdem wîbe
dise vruht ist bekomen,
alrêst ist mir benomen
waz mir ze leide ist geschehen ".
grôzer saelde begunde er im jehen.
" vil saelic wîp, gehab dich wol.
du hâst daz lânt allez vol
vröuden gemachet.
unser vînde trôst nû swachet.
vürnamens unde sol diz kint genesen,
sie müezen darumbe in sorgen wesen. "
S
în vröude die was manicvalt.
dô daz kint wart sô alt,
daz man im namen geben solde;
wie er ez nennen wolde,
des vrâgten sie den künec.
der was wîse unde vrümic.
er sprach" sîn nam sî iu bekant,
A
lexander sî er genant. "
er machte sô grôze hôchzît,
daz beide vor unde sît
alsô rîch nie ist geschehen.
warumbe solt ich unreht jehen?
iedoch was sîn vröude grôz.
manic man ir wol genôz,
der unberâten dar kam.
rîche gâbe er dâ nam,
ieglîcher nâch sînem werde:
spilliuten kleider unde pferde,
vürsten grâven edel gesteine,
golt teilt er in gemeine.
dâ was süezes dônes vil
von maneger hande seitenspil.
dise videlten, jene rotten,
dise mit zühten spotten,
jene tanzten, dise sungen,
jene lîrten, dise sprungen,
disen daz vederspil kam gevlogen,
die andern schuzzen mit dem bogen,
man mocht ouch rîter schouwen
reden mit den vrouwen:
ez hete der hof überal
von grôzen vröuden lûten schal.
der künec vröute sich des suns.
got müeze ouch gevröuwen uns
an den wir ez gerne sehen,
daz müeze kurzlîche geschehen.
dô die hôchzît ende nam,
maneger an sîn heimôt kam
wider hin ze lânde
mit bereitschaft unde mit pfande,
der er mohte wesen vrô.
sich schiet dise hôchzît sô.
D
az kint mit vlîze wart gezogen
unde von dem künege alsô gephlogen:
er wânde daz ez sîn waere.
geloubet mir der maere,
daz ez vil manegem noch geschiht,
der des wil gelouben niht
daz man in iht affe;
in dunket daz erz wol schaffe,
der doch gerne möhte nemen,
ob in witze kunde gezemen,
daz daz dirte waere sîn,
die er ziuhet, der kindelîn.
A
lexander wachsen began.
nû gedâhte des der wîse man
er müese lernen die buochstabe.
dâ wolt er niht lâzen abe.
nâch einem meister er sande,
der was in dem lânde
der beste unde ouch der wîste.
sîn kunst man hôhe prîste
vür ander, die meister wâren.
er was vor manegen jâren
vür werden meister gezalt.
sîn kunst sîn zuht was manicvalt.
er was ouch von hôher art.
der knappe im bevolhen wart.
er kêrte sîn herze an guote kunst,
dâ von het er der werlde gunst.
der knappe der wuochs sêre.
er lêrte in zuht unde êre,
er lêrte in die karacter ê
in kriecheschem daz abc,
daz wir alrêst müezen versnrtên,
sô man uns lât ze schuole gên.
den meister er vorhten began.
nû was der wîse man
mit allem vlîz dem kinde mite,
ouch het ez alsô guote site,
daz ez des wîsen mannes wort
ze allen zîten gerne hôrt.
D
ô er zuo zwelf jâren kam
unde der schrift ein teil vernam,
A
ristotiles im begunde lêre geben
wie er vürsteclîchez leben
unde zuht unde êre an sich naeme,
daz vürsten rehte gezaeme.
von sîner jugende zîte
sîn gemüete stunt nâch strîte
mê dan ze der schrifte.
maneger hant sîn herze stifte
daz ze strîte gezôch,
sô er dem meister enphlôch.
er wuochs an dem lîbe sêre,
an der kraft michels mêre.
sîn sterke man gelîchte dem
werden Achillem:
dâ vür was der erkorn,
daz sterker mensch nie wart geborn
âne daz kint von Macedô,
des sterke sich wol gelîchet sô.
die âventiure tuot noch mê,
sie gelîchet in Alcîdê.
A
lcîdes bediutet schoenen man,
der tugent unde zuht bedenken kan.
alsô was ouch dirre guote knabe,
im engienc des niht abe.
er was schoene unde starc,
untugent sich gar an im verbarc.
swaz ze missewende zôch
allenthalben er daz vlôch.
der muoter er was gelîche.
der edle vürste rîche
vil guoter site pflager.
von der lernunge was er mager
unde dâ von daz er trahte
wie er daz geahte,
ob er des rîches solde pflegen,
daz er nâch wirde kunde stegen.
sîn vrîez herze im reht verjach
allez daz im sît geschach.
wie er der jâre waere kranc,
nâch hôher wirde sîn herze ranc.
ê
ines tages ez geschach,
daz in sîn meister bleichen sach
dar under dicke werden rôt.
er merkte wol des knappen nôt,
daz er mit gedanken ranc,
daz in sîn kriegez herze twanc.
er was in trûrigem muote.
dô vrêget in der guote
A
ristotiles waz im waere,
durch waz er soliche swaere
unde ungemüete an sich naeme,
daz kinden niht enzaeme.
den meister er sêre widersaz.
er sagte im rehte umbe waz
beide nacht unde tac
sîn herze grozer sorgen pflac.
er sprach" lieber meister mîn,
sol ich darumb niht trûric sîn?
mîn vater ist ein alt man,
der beginnet uns schiere abe gân,
nû wir sîn bedorfen wol.
sô ich küneges werc uoben sol
unde beginnen ritterlîcher tât,
wer gît mir dan getriwen rât,
als mîn vater taete,
ob ich in bî mir haete?
sô er mich solde helfe wern,
sô muoz ich leider sîn enbern,
die er mir lânge her gehiez. "
daz antlitze er nider liez,
im vielen die zeher tougen
über die wangen von den ougen.
" solt er mir lânge wesen bî,
sô blib ich maneger sorge vrî.
nû ist er leider worden ze alt.
im hât hêr Darîus mit gewalt
sîn guot abe ertwungen.
deiswâr ist im gelungen
daz er im zinses hât verjehen,
des sol von mir niht geschehen.
gan mir got daz ich sol leben,
im sol mîn hant den zins geben,
des er wol enphindet,
dâ von sîn leben swindet.
alhie ich des vor gote swer
im enwirt kein gelt mê
gegeben von disem lânde.
ich trahte nâch sîme pfande.
in mîn ahte ich daz nim,
er muoz mir zinsen als im
mîn vater lânge hât getân:
des wirt er niemer erlân.
dannoch sol er mir sîn leben
vür mîn guot ze gelte geben. "
D
ô Aristotiles het gehôrt
des junchêrren klagende wort,
troesten er in begunde,
als er vil wol kunde.
waz im der wîse sagte,
dem knappen daz wol behagte.
er bôt willegez hoeren dar
unde nam mit vlîze war
wie er in daz guote lêrte
unde daz boese werte.
er sprach" wiltu vürste sîn,
sô soltu daz herze dîn
vlîzen guoter dinge.
wiltu daz dir gelinge,
du solt wenen dîne jugent
guoter site unde ganzer tugent.
dîn herz sol wesen küene.
mit den vriunden du dich süene,
hâst du gegen in zerbrochens iht
sô man dich in zorne siht
unde gegen den vînden in hazze:
dar an dich niht enlazze.
swer mit den vînden strîten sol,
der bedarf guoter vriunde wol.
doch sol ein ieglich wîse man
ze allen zîten gerne hân
getriwe vriund unde die behalten,
ob er kan sinne walten.
M
erkent rehte mîne wort,
hêrre, sie sint iu guot gehôrt.
sô ir ihtes beginnet,
daz guot sî, daz volbringet;
suochent ze iwern hêrren rât,
sô lebt ir âne missetât.
ir sult mir eines volgen:
den schalkhaften sît erbolgen
unde die wesen lugenaere,
die lâzent iu sîn unmaere;
lâzent sie niht belîben,
ir sult sie von iu trîben.
wer den selben volgen wil,
der mac erwerben schanden vil.
ir vil ungetriwen wort
verrâten hie unde troesten dort.
ir sult den boesen man
vürziehens gar erlân:
ez ist allez an im verlorn.
wirt im ze eim mâl ûf iuch zorn,
er trahtet iu iemer mêre
ûf lîp ûf guot unde ûf êre;
wie er iu daz angewinne,
dar an kêrt er sîn sinne,
des in sînes boesen herzen rât
keine wîse niht enlât.
den getriwen sult ir minnen
von allen iwern sinnen.
volgent mîner lêre:
den biderben erzeigent êre,
wâ ir ez gevüegen kunnet,
guotes im wol gunnet:
daz ist allez wol bestat
an dem, der gegen iu triwe hât.
enruochet wer er sî,
ist er et vor valsche vrî,
biutet er iu sîn dienest an:
ir solt in gerne bî iu hân
unde in iwer gnâde enphâhen,
mit heimelîche zuo im gâhen.
ist er niht ein edel man,
mac er niht schoenen lîp hân,
ist er an habe niht gerîchet:
er hât daz sich gelîchet
gold unde edlem gesteine,
daz sint sîn tugende reine.
wer der mit ganzen triwen pfliget,
vür grôzen hort daz selbe wiget.
guot ist guot behalten,
der sîn alsô kan walten,
daz er niht dâ mite bejeit
daz man schande von im seit;
guot hât etswâ boesen site,
dâ ez krenket manegen mite.
übric guot bringet den man
daz er unzuht kan begân,
der er dâ vor was ein gast,
dâ im des guotes gebrast.
I
st daz niht ein strenge nôt
daz maneger lebt unde doch tôt
ist an wirde unde an êre?
waz solt dem sterbens mêre?
tôt lîp enfüelet niht,
er enweiz waz im geschiht:
als ist dem vertorben,
der an êren ist erstorben,
der sîn deheine vüele hât,
waz der lîp schanden begât.
von rehten siten ein biderbe man
an allen dingen gefromen kan.
man sol den vür den edlen hân,
der rehte tugent begên kan.
sît mit den worten sleht
unde an dem gerihte reht.
nieman ir sult sô liep hân,
durch den ir daz reht wolt lâzen
unde gerihtes verphlegen.
ir sult der gâbe iuch bewegen,
die die rehten urteile
krümmen unde machen veile.
einez sî iu vor geseit:
nâch rehte hoert barmherzikeit.
wer von dem schuldigen nimet guot,
der muoz haben den muot,
daz er im wese mit helfe bî,
wie gar ez wider daz reht sî.
ist daz iuch erslîchet
unde iwer herze begrîfet
mit iren vesten banden
die muoter aller schanden,
ich meine die leiden gîtekeit,
sô wil iu êre wesen leit.
wirt sie bî iu wonhaft,
sô hât iwer wirde keine kraft,
ir müezet rehtes verphlegen
unde iwer saelden gar bewegen.
wolt ir haben reht, daz sî sleht.
sô rihtet nâch der stete reht,
niht als der hof sî gestalt:
der hof vert niwan mit gewalt.
ir solt des geruochen,
die gnâde an iuch suochen,
die lât gnâde vinden.
an iu sol niht versnrwinden
ir kunnet iuch über die armen
ze aller zît erbarmen.
wer gerne ze iwern gebote sî,
dem sît guotes willen bî;
wer aber iu widerstê,
unde iwer gebot übergê,
den druckent wâ ir kunnet,
niht êren dem selben gunnet.
S
wenne sich vüeget die zît,
daz ir gen vînden in strîte sît,
sô habt vroelîchen muot;
troestent daz volc (daz ist guot),
lât iuch in harnasch sehen,
daz sie des iht dürfen jehen
daz iuch des welle betrâgen,
ir enturrent ez ouch mit in wâgen.
man sol iuch ze allen zîten
bî den vordersten sehen strîten.
ir sult daz volc mit guoten siten
beide manen unde biten,
an etslîchen orten
ouch mit scharphen worten.
ez ist dicke geschehen,
die man in zagheit hât gesehen,
daz sie dâ von mit trôste
ein werder man erlôste,
daz man sie sach mit grimme varn
unde die vînde wênic sparn.
swann ez sich sô geziehe
daz der vînt vor iu vliehe,
wolt ir tuon daz wol behagt,
sô sît der êrste der nâch jagt;
swann ez aber alsô geschiht
daz man die iwern entwîchen siht,
sô sît hinden an der schar,
nement der vînde eben war.
wer iuch dann siht halten
unde solicher manheit walten,
der waer ein versnrchemter man,
der danne von iu vliehe dan:
er müeste iu helfe bî gestên,
solt ez im an daz leben gên.
al die wîle sult ir iuch umb sehen
unde die vînde rehte spehen,
wann ir in sît sô nâhen bî,
welch des heres kraft sî;
waz ez ze îsen müge hân
liute unde die ze vuoze gân.
seht ir sie danne manheit blôz,
sô enruocht niht, sî der hûfe grôz,
sît der êrste der dar var.
mit strîteclîchem hurte dar
in die rote sult ir dringen.
daz swert lât vaste erclingen
ûf helm unde ûf schilde.
wa ir seht ûf dem gevilde
von den vînden gedrenge,
dâ sûment iuch niht die lenge;
lernent durch sie gazzen houwen
daz ez die vînde schouwen.
wann iwer gelücke vor wiget
daz ir den vînden an gesiget,
vil eben iu betrahtet
wie ir daz geahtet,
daz ir den sic solt enphân
daz ir sîn muget êre hân.
S
wâ ir vor einer veste ligt,
dâ sich daz volc des bewigt
daz sie die veste wellen geben,
die nemt unde lât die liute leben;
welche sich widersetzen,
die sult ir alsô letzen:
gebietent den die ligen dâ vor,
daz sie brechen mûre unde tor,
daz volc gevangen bindet.
waz ir hordes dâ vindet,
den teilt dem volc gemeine,
ez sî golt oder gesteine.
dâ von werden sie vrisch
unde nâch vûlem willen risch.
dô iuch abe gê daz guot,
dô bewîset in willigen muot.
ir sult in geloben wol,
daz iwer wârheit leisten sol
ze der zît, daz daz geschiht
sô man iuch bî habe siht:
dâ von werden sie sô geil,
daz sie durch iuch vüeren veil
lîp êre unde guot:
daz machet iwer willeger muot.
swer des gegen sînen liuten pfliget,
ze allen zîten er gerne gesiget.
sô ez wol staeter vride sî,
sô sît in doch mit helfe bî.
W
olt ir haben gesunden lîp,
sô mîdent unkiusche wîp;
kêrt iwer sinne
an werdes wîbes minne,
dâ wehset iwer êre von.
werde wîp haben süezen lôn.
wer unkiusche unde trunkenheit wil pflegen,
der muoz sich guoter sinne bewegen.
von den untugenden beiden
wirt von wîsheit gescheiden
beide wîp unde man,
swaz sich dar an niht mâzen kan.
als ir mich ê hôrtent sagen,
iwer stete gewaltes übertragen,
iwer hantveste suln staete sîn,
dâ mite ir in
ir ordenunge bewaeret.
niht dicke sie beswaeret,
daz sie ez erlîden mugen,
wolt ir daz sie iu ze dienste tugen.
sît des niht erbolgen,
ir enwellet gerne volgen
der heiligen schrifte lêre,
daz sterket iwer êre. "
A
ristotiles der geprîste
von gote im gnuoc bewîste.
alsô mant er in staete
daz er wol taete,
daz nie keinen man berou.
alsô der süeze tou
die erde bringet berhaft:
alsô enphâhet kraft
von süezer manunge
ze guoten werken der junge.
D
ô er dirre lêre wort
von sînem meister hete gehôrt,
in sînem muote er verjach,
heimlich er wider sich selbe sprach
" sol ez iemer geschehen,
daz man mich beginnet sehen
in disem lânde krône tragen,
hern Darîô wil ich widersagen
unde des harte wênic sparn,
ich enwelle zehant ûf in varn.
ich sol mich niht als ein wîp
verligen. ich hab doch starken lîp,
mich sol des niht betrâgen,
ich enwelle ez gegen im wâgen. "
V
erre ûz dr heiden lânde
einen schoenen voln man sande
ûz Kriechen lânt dem keiser wert.
von boesen siten was daz pfert.
grôzer übel ez sich vleiz,
die liute ez ze tôde beiz.
des was ez sêre gevorht.
in einen gater man ez verworht
gemachet veste von îsen.
welich mensche man wolt wîsen
durch sîn untât vomme leben,
den hiez der künec dem rosse geben.
ez was schoene unde grôz.
keine zît ez des verdrôz,
wann Alexander vür ez gienc,
ez enviele nider ûf die knie.
dicke er zuo dem gatern lief:
waz in der meister an gerief
oder erklîche bestiez,
darumbe er es niht enliez,
er enbute sîne hant
durch des gatern want.
daz ors zehant gegen im gienc,
daz er ez mit den ôren vienc,
ouch stiez er zemanger stunt
im beide hende in den munt.
nâch dem orse er vaste ranc.
dar nâch was enbor lânc
daz der vürste vür den gater
kam, den er nande vater.
er sprach" vater, gip mir
diz ors! "er sprach" waz sol ez dir?
sô wolt ich gerne toeten dich. "
er sprach" daz lât besorgen mich.
ir sult mich ez sehen rîten
gegen tjost unde in strîten. "
balde hiez er springen
einen zoum im bringen.
gâhes âne verdriezen
den gater er hiez entsliezen.
der edle junge knappe wert
selber zoumte daz pfert.
dô er ez ûz dem gatern zôch,
daz volc al gemeine vlôch.
dô was ein satel al bereite:
ûf daz ors er den leite,
dar ûf er unvergaget saz.
man het in niht gewünschet baz,
daz ors was sînes willen sleht,
ze beiden sîten gar gereht.
baz wart beriten Pûcivâl
den zem êrsten Parcivâl
sîn ôrs, daz im von Ither kam,
dô er im daz leben nam.
alle die dâ wârn des wundert
daz ez mê dann hundert
der liute hete ersterbet
unde alzemâle verterbet,
daz der deheinez mê genas,
unde dem kind sô undertaenic was.
ez hiez der knappe guoter
an höu unde an vuoter
unde an ander spîse wenen;
ez dorft sich nâch liuten niemer senen.
N
u kâmen boten mit maeren
daz in dem lânde waeren
die vînde gar starke
unde brenten die marke,
unde daz der künec Niclas
mit grôzer kraft komen was.
dô Alexander daz vernam,
vür den künec der junge kam,
er sprach" ich wil des niht enbern,
dirre bet sult ir mich gewern,
daz ir mich sendet mit her
gegen den vînden ze wer. "
daz der künec ungerne tete,
doch muost er leisten sîne bet.
ûz Kriechen lânde manic helt
ze dem jungen wart erwelt.
die krônic mich bewîset hât
daz er vor einer guoten stat,
die die vînde gar erwegen
mit voller kraft heten umbelegen;
dâ tete er sînen êrsten strît
unde machte dô ir hôchvart quît,
daz sie vor dem muotes rîchen
von der marke muosten entwîchen.
ich versnrtê mich an den maeren
daz die vînde der Unger waeren.
die wurden niht nâch kindes siten
von dem jungen angeriten.
guot was sîn ors Pûcivâl.
dâ von er behielt daz wal.
dô er die vînde dâ vertreip
vür sînen schaden im dâ beleip
an gevangen wol glîchez pfant.
etslîchen er mit sîn selbes hant
vienc. ouch mê hôrt ich sagen,
etslîcher wurde von im erslagen.
in dem strîte er ez sô tete,
dâ von man in ze lobne het.
saeliclich ez im ergienc:
den künec Niclas er selbe vienc,
den er im ze dienste twanc.
alsô der junge nâch prîse ranc.
D
ô der junge sic erstreit
unde vroelich ze hûse reit;
als er ze Korinthus kam,
leide maere er vernam,
der er gerne hete enborn.
der künec Pfilippus hete verkorn
sîn muoter (daz riet Lysias),
die wîle er in der hervart was.
A
lexander der guote,
wie er waere in swaerem muote,
sîner zuht er niht vergaz.
er gienc dâ der künec saz.
er sprach" vater, die krône
nâch mînem strît ze hône
gar wunniclich geloubet
setze ich ûf dîn houbet. "
daz ist noch al der heiden site
unde volget in in wirde mite:
wenn sie von strîte komen
unde den sic haben genomen,
sô muoz ir künec ein krône
von lôrboum enphâhen schône
unde die aht tage tragen.
daz wîset in strîte prîslich bejagen
unde daz er habe den sic genomen.
nû was Lysias ouch komen,
dô der künec Pfilippus saz
mit der niwen brût unde az.
C
leôpatra hiez daz schoene wîp.
jugent unde schoene het ir lîp,
der künec ir grôzer liebe jach.
L
ysias der vürste sprach
" dise vrouwe einen sun gebirt,
hêr künec, der iu gelîche wirt,
der uns ze saelden wirt geborn. "
die rede was Alexandrô zorn.
er begreif einen swaeren stap,
einen ungevüegen slac er gap
L
ysîa ûf den koph,
daz er in spielt als ein toph.
dâ von er sîn ende nam.
P
hilippus klagte Lysiam.
A
lexander sîn muoter bringen hiez,
C
leôpatram er versnrtiez.
er sprach" vater diz wîp
durch kein vremde mê vertrîp.
sie muoz unde sol die krône tragen.
daz ich Lysiam hân erslagen,
daz büeze ich wie du gebiutest mir. "
der alte sprach" daz stê ze dir. "
N
iu kâmen boten zuo geriten
gevazzet wol nâch rîchen siten,
die dar der keiser hete gesant.
zinses er den alten mant,
den er von sînem lânde
im über mer dar sande.
als die botschaft wart vernomen,
nû was dar Alexander komen,
den boten antwurt er alsô:
" dô der künec von Macedô,
mîn vater, niht sunes het,
dem keiser er vil dienstes tete,
dar zuo muost er in zinses wern.
man sach ê guldîn eiger bern
des künec Pfilippus henne.
daz waz eteswenne:
nû bern im die hüener niht.
sît man dem künege sunes giht,
zins unde dienst wirt mê gelân. "
dâ mit die boten riten dan,
gegen dem keiser sie gâhten,
die rede sie vür in brâhten.
die vuogte dem werden ungemach.
A
lexanders leit er sprach.
A
nder boten er sante,
als in der zorn ermante.
die hiez er gâhen der verte.
ein schîbe, ein krumme gerte,
ein guldîne kanne
sante er dem jungen manne.
durch hôchvart er im die geben hiez.
strenge brieve er schrîben liez.
der titulus het alsô
" hie schrîbet Alexandrô
vröude sîme knehte
von geburt unde von rehte
hêrre ich aller künege bin,
ouch giht mir sippe der sunnen schîn,
unde waz der hoehsten gote sîn,
die jehen alle ze mâge mîn. "
dar nâch er im bescheinete
waz die sendunge meinete
unde waz sîn wille gegen im was.
A
lexander die brieve selber las
vor den vürsten allen
unde sînem vater. des keisers schallen
unde der brieve herte maere
brâhten den Kriechen swaere.
der junge Alexander sprach,
dô er die hêrren trûric sach
unde alzemâle sînen vater;
vlîzeclich den bater
unde die hêrren al gelîche
daz sie waern irs muotes rîche
unde daz sie wolden wesen vrô.
er sprach" vil bellender hunde drô
schadet harte kleine,
sunder daz aleine
daz sie von ir bellen
von slegen dicke ergellen. "
ê
r bat die boten vâhen
unde den die houbt ab slâhen.
die sprâchen" wes entgelten wir?
waz der keiser schrîbet dir,
daz ist kleine unser schult.
habe gegen uns guot gedult,
darumbe man dich loben sol
unde zimt dîner jugent wol. "
sus antwurt in der vreche
" ob ich an iu breche
mîn zuht unde dar an missetuo,
dâ bringet mich dise rede zuo,
die iwer hêrre, der admirât,
mînem vater unde mir enboten hât. "
sie sprâchen" hêrre, daz ist uns leit.
wester iwer wirdekeit,
dise botschaft waere beliben.
er haete alsô niht hergeschriben. "
dô sprach er" vater, sô lât sie leben,
ir solt der vreise sie begeben. "
er hiez sie vüeren dâ in geschach
vil wirde unde guot gemach.
A
lexander sprach" lieber vater mîn,
lât mir die sach bevolhen sîn,
die der keiser gegen uns hât,
ich schaffe iu sînes twingens rât. "
der künec Pfilip sprach" lieber suon,
daz wil ich vil gerne tuon. "
D
ar nâch an dem naehsten tage
A
lexander (als ich iu sage)
dem keiser botschaft rihte
mit sus getânem tihte,
dâ mit hiez er die boten varn:
" ûz Kriechen lânde des küneges barn,
des edlen werden Pfilippis
unde der künegîn Olimpiadis,
dem naehsten mâge der sunnen,
dem die gote saelden gunnen,
ouch jehen sie dîn ze künne:
vröude unde wünne
enbiute ich dir unde noch mê,
du künec ob allen künegen hêr.
dîner keiserlîchen gâbe
ich mich reht versnrtanden habe.
du bewîsest mich des guoten
bî der krummen ruoten:
alsô versnrtêt sich des mîn sin
daz noch von dem getwange mîn
ir knie müezen biegen
alle künege unde sich smiegen.
die schîbe mir bediutet
daz mich vrouw Saelde triutet.
ouch bewîset mich dîn golt,
mir ist des siges vrouwe holt,
ich hân die gunst ouch von den goten. "
die brieve gap er des keisers boten;
baz sie der junge von im liez,
danne er in dâ vor gehiez.
D
ô der keiser hete gehôrt
die brieve unde Alexanders wort,
dô begunde der hêre
an dem jungen zürnen sêre.
sîn hôchvart gienc im nâhen.
ein maz vollez mâhen
A
lexandrô er wider sante,
unde brieve, daz er erkante,
als der mâhe waere unzalhaft,
alsô waer sîner here kraft.
dô der mâhe vür in kam,
in den munt er des ein wênic nam,
zwischen den zenen er den beiz.
er sprach" vil wol ich daz weiz
unde geloube daz sunder twâl
daz er hât liute âne zal. "
er liez die boten von im wol.
pfeffers ein goufen vol
sant er dem keiser Darîô
unde schreip im wider alsô
" der mâhe, den du mir hâst gesant,
mich dîner liute zagheit mant.
sô wesen unser rîter
als der pfeffer bitter.
alsô sint alle die mîne,
daz bevindent noch die dîne. "
D
ô sprach der keiser zuo den boten
" ich beswer iuch hêrren bî den goten,
wes Alexander jaehe,
dô er den mâhen saehe. "
ir einer zuo dem keiser sprach
" als er den mâhen an gesach
unde die brieve hete gehôrt,
er beiz den mâhen unde dise wort
mit lachendem munde
sprach er an der stunde
smaehlîchen unde unverzagt
als iu die schrift sagt. "
D
ô sant der keiser al zehant
brieve mit boten in die lânt
ze manegem künege rîche,
den besten al gelîche,
daz sie zuo im kaemen
unde sîn gebot vernaemen.
dô wart der hof gesuochet,
als des manic vürste ruochet
unde dar zuo manic heiden,
der von zagheit was gescheiden.
er sprach" hêrren, waz râtent ir?
diz enbiutet Alexander mir. "
als er der rede in gar verjach,
O
csiater sîn bruoder sprach
" ir sult im noch boten senden
unde in von tôrheit wenden. "
W
ir haben mit eim gesellen pfliht,
der uns des erlaezet niht,
swann er nâch gelte zuo uns komet,
kein list uns gegen im vromet:
wir müezen im ze pflihte stên
unde mit im vür den rihter gên;
wir müezen im ze gewinne geben
an disem lîbe unser leben.
des mac nieman überic sîn,
ern breche im den liebsten schrîn,
dâ er in gehürtet hât.
des gewaltes er nieman erlât:
sô sîn wille alsô ergât,
daz houbtguot uns hie bestât,
den gewin er mit im vüeret hin.
sô er zebrochen hât den schrîn,
dâ wirt anders niht verlorn:
wir wurden alle nacket geborn.
der schrîn ist daz boese âs,
des der mensche sô vlîzic was,
daz er ez allez drin verbarc,
ez waere pfenninc oder marc.
unser geselle der tôt komt gevarn,
der unser keinen hie wil sparn.
got ist der rihtaere,
sîn gerihte wirt vil swaere
über die in sünde ersterben.
wê in die sô gewerben.
M
erkent alle besunder
über alle dinc ein wunder.
daz von des engels worte kraft
ein reine magt wart berhaft.
ir kiusche scham ein kint enphienc.
der die wunder an ir begienc,
der müez uns behüeten alle
vor des êwigen tôdes valle.
ich hân vernomen alsô,
eines tages der alte Macedô
mit der künegîn heimlich was.
ein rîcher man Pausônias,
den twanc des sîn übermuot
unde sîn kreftigez guot,
daz er gedâhte minne
gegen der küneginne,
die sie im hete versnreit,
daz sîme herzen niht beheit.
er kam ûf daz palas,
dô der künec nur mit der vrouwen was.
ez was umb einen mittentac.
daz gesinde über al gemaches pflac.
des was der valsches reine
sîner manne al eine.
dirre kam gewâpent dar,
wol hundert man in sîner schar.
sîn tôrheit des gezam,
mit gewalt er die vrouwen nam;
sîn untriwe im daz riet,
den künec er von dem leben schiet.
die vrouwen wolt er dannan hân gefuort,
der herze mit leide was begurt,
daz von irs jâmers schalle
die liute erwachten alle:
ê er kaeme ûz dem hûs,
daz volc kam geloufen ûz.
michel wart der liute nôt,
dô sie gesâhen den hêrren tôt.
D
ar nâch was enbor lânc
daz Alexander gegen im spranc.
P
ausônias die vrouwen hielt
ûf eim ors, der tumpheit wielt.
A
lexanders güete entsleif
P
ausônias er begreif,
er warf in von dem orse nider,
ûf daz palas brâht er in wider,
er truoc den êrlôsen armen
mit gewalt zwischen sînen armen.
dô er den vater sach ligen tôt,
P
ausônias leit die selben nôt.
die mit im wâren komen dar,
die dulten ouch die selben vâr,
der tôt in ouch ir herze brach.
alsô er sînen vater rach.
grôz was des volkes ungehabe.
den künec sie brâhten ze dem grabe:
nâch ir ê nâch hôher art
der edle künec bestatet wart.
solt ich iu sagen von dem grabe
unde von ir grôzen ungehabe,
von ieglîches besunder klage:
daz geschaehe kûme in einem tage,
darumb ich ez versnrwîgen wil,
der rede wurde gar ze vil.
ir mugt daz alle wol wizzen
daz sie sich jâmers vlizzen.
ir verliesen was niht kleine.
ze Korinthiâ lît der reine.
A
lexander triwe bescheinete,
den vater er sêre weinete:
man sach ouch in grôzen pînen
daz süeze wîp erschînen.
ze allen zîten bî dem steine
vant man sie klagende aleine,
umbe irs lieben hêrren tôt
leit sie von jâmer grôze nôt.
ofte die guote pflac
daz sie unversnrunnen lac;
von sô grôzen leiden
waer sie oft von leben gescheiden,
wann daz sie got erlôste
mit sîner helfe trôste,
der ie etswen dar sante,
der sie des tôdes erwante;
der ir die zene ûf klôzte,
wîn oder wazzer în vlôzte,
wie er ez gehaben mohte,
daz ir ze kraft dâ tohte.
sie haeten anders schiere erworben
daz die getriwe waere erstorben.
sie erzeigte klagende triwe.
jâmer mit ganzer riwe
der reinen herze alsô besaz,
daz sie des niemer vergaz
waz ze jâmer hôrte.
ir vröude gar zerstôrte
seneclîche wernde nôt,
die sie hete umb des küneges tôt.
sie was ein stam der güete,
ûz der herze vürbaz blüete
jâmer unde sorgen.
vröude ir was verborgen,
daz man die selten an ir sach:
von ir triwen daz geschach.
alsô daz minneclîche wîp
quelte iren süezen lîp.
den man sô vil tugende giht,
daz den iemer iht geschiht
wider irn willen, daz ist mir leit
(des geloubet mir ûf mînen eit),
wenn ez in wol zaeme,
daz guot man von in naeme
vröude, der sîn herze wurde vrô.
wie kan der tôt tuon alsô,
daz er an süezen wîben
süeze vröude kan vertrîben?
ê
in hêrre hiez Permêniô,
der kunde sînen junghêrren dô
wol mit trôste von klage nemen.
er sprach" lât iwer zuht des zemen,
habet menlîche site!
ir untroestet daz volc dâ mite.
welt ir verderben nû den lîp
unde iemer klagen als ein wîp?
die klage ist alsô guot verborn,
wir haben doch den künec verlorn:
wie vil man iuch in jâmer siht,
ê komt darumb her wider niht.
welt ir rehter site pflegen,
sô lât diz klagen under wegen.
gêt daz werde wîp sehen,
iwer muoter, der leide ist geschehen,
der herze ist ganzes jâmers vol,
troestent sie, daz zimt iuch wol.
ir sult ouch trôst dem volke geben.
bit sie vroelîchen leben,
benemt in ir swaeren muot.
dar an ir wirdiclîche tuot. "
sîn meister ouch grôzen jâmer treip,
âne des rât er niht bleip.
D
ar nâch niht lâng an eime tage
geschach daz, als ich iu sage,
daz der hêrre von dem lânde
sîn volc gar besande.
sie wâren dannoch dâ beliben,
die umb den alten jâmer triben.
man gebôt al gelîche
arm unde rîche
daz sie vernaemen die maere,
waz des jungen wille waere.
ûf daz palas man den hof sprach,
dâ daz mortlich mort geschach.
dô die hêrren kâmen dar,
er bat sie nemen sîner worte war.
des herze in sorgen was verwunt,
der junge under den hêrren stunt.
er sprach" ir hêrren, ez ist mir komen
(als ir leider habt vernomen),
daz ich des vater bin verhert.
ich wil daz ir mir hulde swert.
lât iwer triwe des niht verdriezen,
irn lâts mich geniezen
daz iu der werde man,
mîn vater, hât triwen vil getân.
ir sult mir rât unde helfe geben:
ich wil lîp unde leben
durch iuch setzen in wâge.
iwer deheinen des betrâge,
der mir ze dienste solle sîn,
ern tuo triwe gegen mir schîn.
lât mich der jugent entgelten niht:
in iwerm râte man mich siht,
dâ von ich niht scheide.
liep unde leide
der deheines ich iu abe gê.
waz sol lânge rede mê?
H
er Darîus uns hât vür eigen,
ich wil im daz erzeigen
daz wir vrî wellen leben
unde vürbaz deheinen zins geben. "
nû jâhen sie des alle
mit gelîchem schalle
sie wolden in gerne ze hêrren hân
unde williclîchen bî gestân.
im wart hulde dô gesworn.
unde ze hêrren aldô erkorn.
daz volc wart nâch leide vrô.
er wart ze rîter aldô,
dar nâch bleip ungespart
zehant er gekroenet wart.
man sach in sitzen schône
mit zepter unde mit krône.
daz reht hât noch Corinthiâ
daz man die künege kroenet dâ:
sô sie ab lîbe werden,
man bevilhet sie ouch der erden.
er gebârte vürsteclîche.
ez kunde der tugent rîche
solichen trôst den liuten geben,
daz sie vroelîchen muosten leben.
wer in vremder hete gesehen
âne krône, der müeste doch jehen
daz er künec waere
(geloubent mir der maere)
unde daz er hete gewalt:
alsô vürsteclich was er gestalt.
sîn herze nâch rehter wirde ranc.
alsô stunt aller sîn gedanc,
wie er daz kunde werben,
daz er mohte verterben
sîne vînde unde sich gerechen.
die im daz hulfen zechen
daz im geschaehe die êre,
die wolte er iemer mêre
hoehen unde rîchen
unde nihtes in geswîchen.
ê
r hete sinne bî jugent,
rehte zuht unde ganze tugent.
an guoten siten niht betrogen
vil rîter grâven herzogen
ze beider sît man bî im sach,
den man grôzer wîsheit jach,
daz sie die mit triwen
lânge heten gebiwen:
die des vrô wâren
daz von sô kranken jâren
der hêrre solicher sinne pflac.
ieslîcher sich des bewac
ern solde niht vermîden,
ern wolde mit im lîden
beide übel unde guot.
alsô stunt ir aller muot,
sie heten willegez herze dar.
sîner worte nâmen sie war,
die er mit wîsheit vür brâhte.
der hêrre des gedâhte
daz die zît in solde komen,
als dâ vor was genomen
zins von dem lânde,
dô Darîus nâch sande.
sîn hêrren er gemeine bat
" gebt mir unde ouch iu selben rât,
waz wir tuon oder lâzen.
sich beginnet der keiser des niht mâzen,
er sende her nâch zinse:
jâ möht er ûz hertem vlinse
senfter guot gewinnen,
dann daz im wirt von hinnen.
wart waz iwer wille sî.
ich wil wesen vor im vrî.
I
ch wil dar nâch trahten
wie ich daz müge geahten
unde mit welchen sachen
ich müge iuch vrî machen.
ich hân mich doch des bewegen,
daz ich wil strîtes gegen im pflegen.
ich hân gemaches mich verzigen.
ich sol mich niht verligen.
ich muoz lop erwerben,
ob michs niht wendet ein sterben.
ich setze mînes gelückes teil
an sîn verdientez unheil.
wer gît im sô tummen rât,
daz er solich unfuoge begât,
daz er ûf sîn ungelingen
die vürsten unfuoge kan twingen?
er sol haben mînen haz.
wer niht enhabe, der sage mir daz;
den wil ich nâch mînen staten
sô ich beste kan berâten.
mîn habe blîbet iu ungespart.
seht daz ir iuch sô bewart,
daz ir sît wol varnde
mit mir die reise niht sparnde. "
D
ô die hêrren heten gehôrt
des unverzagten küneges wort,
zehant bâten sie dô
den werden Permêniô,
daz er dem künege sagte
wol in die rede behagte;
sie wolden im alle sîn bereit
dienstes unde staetikeit.
P
armêniô sprach zühteclîche
" edler künec rîche,
hoerent iwer liute wort,
als ich von in hân gehôrt.
baz dann ich gereden kan,
diz volc ist iu gerne undertân,
wie ir, hêrre, geruochet,
waz ir an sie suochet,
daz wellen sie willeclîche
tuon al gelîche.
ob man uns saehe in wirde siten,
wir solden iuch des, hêrre, biten
daz ir uns vor habt gesagt.
wir sehen iuch als unverzagt:
uns sol des niht betrâgen,
wir wellen mit iu wâgen
den lîp unde allez daz wir hân.
dâ mit lât daz alsô bestân,
unz nâch dem zinse boten komen.
sô ir daz habt vernomen,
ir sult iuch zühte nieten,
im schône wider enbieten
allez daz iwer wille sî.
lât iu witze wesen bî,
darumbe iuch die wîsen
ze allen zîten prîsen.
gehabt iuch wol unde sît vrô.
schaft ez die wîle alsô,
sô ir von dem lânde vart,
daz ir ez lât alsô bewart,
ob ez suoche ein vremdez her,
daz manz iht vinde âne wer. "
M
it vroelîchem muote
dancte in der guote.
" ir habt iuch wol besprochen.
deiswâr nû wirt gerochen
allez daz die Asiân
uns ze leide haben getân.
nû hoeret mê daz ich iu sage.
von hiute über vierzehen tage
sô wil ich herschouwunge hân
von Corinthus ûf dem plân.
dar sult ir komen alle,
den mîn gebot gevalle. "
er begunde rîchlîche geben
unde ahte niht ûf swachez leben.
sîn milte machte ir leben veil.
sie wurden von sîner gâbe geil.
die ê lâgen sam die wîp,
die wolden banchen nû den lîp.
sie begunden sich rotieren,
einander pungieren
die âbende ûf dem velde.
ez wart ze widergelde
etslîcher von des andern hant
vil harte gevellet ûf den sant.
Z
ê dem tage als der künec sprach
daz her man schône ligen sach
vor Corinthus ûf dem plân:
nâch sîme gebot daz was getân.
sie lâgen in den ouwen.
dô begunde der künec schouwen,
waz er liute mohte hân,
die im wolden bî gestân.
nû tete des valsches gegenniet,
als im Permêniô ê riet.
vier alte werde man
er mit zühten vür sich hiez gân.
er bevalh in liute unde lânt,
zwei tûsent volkes er in benant,
daz in warten solde,
sô er von dem lânde wolde.
die viere wâren vürsten hêr.
sie kunden wol geben lêr
unde rât ze strîtes dingen,
dâ von den vînden muoste misselingen.
I
ch wil iu die werden nennen,
daz ir ir namen mugt erkennen.
der liute mac ich iuch niht gewern,
des sol iwer deheiner gern.
daz eine was der milde,
der mit sînem schilde
ritters werc hât geworht
in manegen lânden unervorht,
der burcgrâve von Corinthiâ,
T
hedalûn man in nante dâ.
P
assigweiz der ander hiez.
des herze daz nie geliez
daz ze prîse tohte,
wâ erz getuon mohte.
sîn ellen ie nâch prîse strebte,
die wîle daz der werde lebte.
sîn leben was von arte hô:
er pflac des lândes Macedô.
der klâre süeze Pfilodant
was der dritte genant,
der ze Nâpels des hordes pfleger was.
lûter als ein spiegelglas
was er mit tugenden reine.
der werlde gemeine
was er von sîner tât erkant:
sô werden prîs erwarp sîn hant.
der hovegrâve was der vierte,
der daz lânt wol zierte
mit tugenden unde mit prîse.
J
ustînus hiez der wîse,
er was ein vürste von art.
mit den vieren was daz lânt bewart.
ê
z was rehte umb die zît
sô got der werlde wunne gît,
sô der wîn in blüete stât,
dâ von man den herbest hât
volle kophe bî den koln.
die zît wir gerne mugen doln,
die uns mit ir güete
ruochet ûz der blüete
scharphen most unde guoten wîn.
dô sich verphlihten in
der tavernen kinder:
sô sie vernemen den winder,
ez dunket sie in der stuben guot.
alsô stêt in der muot
wie sie gense unde veiste brâten zern,
dâ mit sie sich der sorgen wern.
die wunne sie gern wolden hân
vür die der meie bringen kan.
D
er junge unde niht der tumbe
reit under dem her al umbe.
alle die dâ wâren
under sehzic jâren,
die hiez er sich bereiten
mit im zuo erbeiten.
er hiez daz volc überal
scharn unde ahten mit der zal.
C
litus sagt im daz maere,
daz des volkes waere
vier tûsent unde vier hundert,
die er im haete ûz gesundert.
man sach aldâ vor den scharn
guote rîter mit grâwen hârn,
den man des muoste jehen
daz man von in hete gesehen,
wie sie mit wirdiclîcher kraft
heten gevrumt ritterschaft.
die schar die im Klitus seit
wârn ze îsen wol bereit.
man sach die grâwen in solichem site,
als in niht alter wonte mite.
man sach die vürsten ûz den scharn
vor den gezelten alsô varn,
daz er in muoste snelheit jehen,
der ir geverte hete gesehen.
N
iu wolde der vuozgenger schar
ouch der künec nemen war.
die lâgen bî der strâze.
man ahte sie in der mâze
vür zwei unde drîzec tûsent oder baz,
die truogen ouch dem heiden haz.
er mohte unsanfte slâfen.
sie heten soliche wâfen,
die selben unwîsen,
beslagen wol mit îsen
lânge stangen unde helmbarten,
dâ mit vil manege scharten
die vil ungehiure diet
sît durch glânze helme schriet;
hacken unde kiulen,
dâ mit sie vromten biulen;
sie heten ouch scharphe gabilôt,
dâ mit sie valten manegen tôt.
ez hete daz volc wilde
slingen, swert, sinewelle schilde;
der wer sie ouch genuzzen,
dâ mit sie manegen schuzzen.
er dorfte wol ze solichem spil,
mocht er haben, liute vil.
zwâr mich wundert sêre
wie er sô küene waere,
daz er sô gewaltigen man
mit sô vil volkes torste bestân
unde strîtes sich gegen dem bewac,
der allen vürsten obe lac.
dannoch wâren zwei lânt,
die im ze dienste wârn benant:
daz eine hiez Athêniâ,
daz hielt der vürste Dêmosthenâ.
der sazte sich dem hêrren wider,
daz in berou sêre sider
D
ô Alexander die maere vernam
unde im die wâre botschaft kam,
er sprach" ir hêrren, waz râtent ir?
die liute hânt widersaget mir.
die mich solden vlêhen,
die wellen mich nû vêhen.
nû wol ûf an die vart. "
ez enwart lenger niht gespart.
der vürste mit kreftiger schar
huop sich des endes dar.
sô gâhes kam er dar gerant,
daz er sie âne wer vant,
daz in doch kam ze guote,
wann er was in dem muote
unde hete sich des gegen in bewegen,
solt er strîtes mit in pflegen,
er wolt daz lânt verterben
unde daz volc ersterben.
dô sie daz gesâhen
daz in daz her begunde nâhen,
ir snelheit sie genuzzen.
daz sie die stat besluzzen.
D
ô er die stat beslozzen vant,
sînem volc gebôt er zehant
daz sie die mûre braechen,
die untriwe an in raechen.
die stat sie umbe lâgen,
sturmes sie sich bewâgen.
sie heten eben sich geleit.
gâhes wurden dô bereit
trîbocken, pfeteraere,
(daz was den innern swaere)
ebenhoehe, manegen, katzen
mit kîlhouwen unde mit kratzen.
der künec die vuozgenger bat
vaste suochen an die stat.
sie wârn vor würfen wol bewart
mit breiten tarschen, die wârn hart,
der man in sturme wol bedarf.
swinde man in die stat warf.
man sach die ûzern in unsiten.
die innern begunden vrides biten.
dô daz alsô geschach
der künec ze sîme râte sprach
" wartet, ir hêrren, waz ir
ze disen dingen râtent mir:
sît daz die liute vrides gern,
ob wir in mügen vrides wern. "
M
an hiez daz stürmen mâzen
unde ouch die würfe lâzen.
der werde Permêniô verjach
(vür den nieman niht ensprach)
" hêrre, vernemt ire wort.
ir habt schiere gehôrt,
wes sie sich gegen iu haben bewegen
unde welhes willen sie pflegen.
sint sie vrides von iu gern,
des solt ir sie niht entwern.
lât die besten vür iuch komen.
sô ir ir rede habt vernomen,
waz iuch danne dunket guot,
dar nâch rihtent iwern muot. "
" ich tuon allez daz ich sol.
sît ez iu gevellet wol,
sô rîte der herzoge Dîmus dar.
ich gib in vride âne allen vâr. "
von in zehant daz geschach.
er reit gerne war er sprach.
die innern wârn in sorgen,
ir vröude was verborgen.
sie sâhen bedecket daz velt
mit manegem rîchen gezelt
unde mit rittern gar beströut.
die herschaft sie lützel vröut.
sie sâhen daz velt glânzen
von niwen schilden ganzen
unde von harnasche glîsen.
nû begunden sie verwîsen
irem herzogen die tât.
sie sprâchen" iwer unwîser rât,
den ir uns tôrlich habt gegeben,
mac uns scheiden von dem leben. "
D
ô sprach der burggrâve Eschinus
" wer solde sîme hêrren sus
vîntlîche mite varn?
daz er uns kan sô lânge sparn,
wir geniezen sîner triwen.
es sol uns billich riwen:
wir haben gegen im missetân,
daz sol wir an sîn gnâde lâzen.
wel wir uns wider setzen,
er beginnet uns alsô letzen
daz wir sîn solichen schaden enphân,
den wir müezen iemer hân.
wartent ir, waz iwer wille sî:
ich wil dem künege wesen bî
mit triwen, sô ich beste kan.
durch nieman ich daz wil lâzen. "
sie hete sîn kunft ervaeret
unde alsô sêre beswaeret,
daz sie volgten sînen worten,
die sie von im hôrten.
S
ie sprâchen" kan iuch des gezemen,
geturret ir vride von im nemen,
wir komen nâch unsern schulden
gerne ze sînen hulden.
daz lobe wir iu gemeine. "
er sprach" lât mich aleine
ze der porten rîten.
ir sult mîn hinne bîten.
sît bî guotem muote.
ich bring ez wol ze guote. "
dô er kam vür daz tor,
er vant den herzogen dâ vor,
ze dem er mit vride reit,
gegen dem er rede niht vermeit.
" hêrre, ich wil iuch vrâgen,
wie ir daz turrent wâgen,
warumbe ir des geruochet
daz ir sô nâhe her suochet. "
" mich dunket ez sî durch guot getân,
(mit zühten sprach der wîse man)
D
az ir mich seht vor der stat.
mînen hern man vrides bat:
darumbe bin ich komen her,
an sîner stat ich vrides wer.
wer des râtes êrst began,
der was niht ein wîser man,
der iuch sust hât verkêret
unde solich unzuht gelêret,
der ir mocht schaden gewinnen.
er kunde sich niht baz versnrinnen.
er ist niht ein nützer man,
der solich untât prüeven kan.
ir waeret zwâre gar verlorn,
wann daz mîn hêrre sînen zorn
durch unser bet hât gelâzen.
ir sult iuch der tôrheit mâzen.
daz ich iu râte des volgent mir. "
er sprach" hêrre, wie heizent ir "?
" ich binz der herzoge Dîmus.
ich râte mit ganzen triwen sus,
daz ir iuch bî zîte ergebt
unde nâch des küneges hulden lebt.
des râtes wil ich mich niht schamen.
lât mich ouch wizzen iwern namen. "
" ich binz der burggrâve von dem hûs.
mîn name heizet Eschinus.
mir ist liep iwer komen,
ich hân iuch gerne vernomen.
ir mugt uns wol guot gesîn.
hêrre, vernemt die rede mîn.
sol ich der wârheit jehen,
uns ist tôrlich geschehen.
affenheit hât uns dar zuo brâht,
daz wir uns haben überdâht.
dar zuo gebt uns selbe rât. "
" sô heizent offenen die stat,
ob diz ist iwer geverten wort,
daz ich von iu hân gehôrt:
als ich daz hân vernomen,
sô sol ez wol ze guote komen.
ich gib iu des gewisheit,
daz ir sîn belîbet âne leit.
des sult ir iuch ze mir verlân. "
er sprach" hêrre, daz sî getân. "
zehant daz geschach,
daz man die stat geoffent sach.
dô sie den vride heten vernomen,
man sach daz volc zer porten komen,
ietslîchen dar gâhen
den herzogen enphâhen.
die innern des gedâhten,
kleinôte sie im brâhten
von gesteine unde von golde,
daz er in helfen wolde.
ê
r jach" ich bin iu des bereit,
als mir der burggrâve hât geseit,
welt ir des gelîche jehen,
man sol iuch schiere in hulden sehen. "
sie jâhn ez waer ir aller wort,
daz er von im haete gehôrt.
ez wart niht lenger dâ gebiten,
mit im sie vür den künec riten.
zehant dô er sie âne sach,
mit senftem muote er sprach
" hêr Dêmosthenes,
welich nôt twanc iuch des
daz ir die untriwe hânt getân?
ich waene ichs niht verdienet hân.
die andern die mit iu hie stên,
die wil ich niemer darumbe gevên.
die haetens selber niht erdâht,
haetir siez niht âne brâht.
ir wârt gewaltic über sie.
dô iuch untriwe des niht erlie,
ir wolt mir sîn erbolgen,
dô muosten sie iu volgen
unde iwers willen vlîzen.
ich mac in niht mê gewîzen
dan daz sie mirz haben verborgen. "
der herzoge stunt in sorgen,
dô er imz aleine weiz.
in begunde netzen der sweiz,
er was in micheler nôt.
er wânte kiesen den tôt
oder sus lîden ungemach.
mit grôzen vorhten er sprach
"
H
êrre, ich hân missetân.
êrent iuch an mir armen man.
ez ist mir mit triwen leit.
lât mich iwer wirdikeit,
edeler künec, geniezen;
lât iuch des niht verdriezen
ir wellet mîn gnâde hân.
waz ich gegen iu hân getân,
daz geschiht mir mê niemer.
hêrre, ich wil mê iemer
nâch iwerm gebote gerne leben.
geruochent mir dise schult vergeben.
durch iwer wirdiclîche jugent
sterkent an mir iwer tugent. "
er sprach mit vorhtlîchen siten
" ir hêrren, helft mir alle biten,
daz hiute mînes hêrren zorn
werde ûf mich alhie verkorn. "
die hêrren al gelîche
bâten getriwelîche,
daz er verkür die schulde
unde gaeb im sîne hulde.
D
az volc man in riwen sach.
vil güetlich der künec sprach
" ich wil ez gerne lâzen.
daz sie sich vürbaz mâzen
alsô grôzer tôrheit,
des wil ich gewisheit
mit gîseln von in hân.
alsô daz wirt getân,
sô sag ich iu in kurzer vrist
mê waz mînes willen ist. "
allez des der künec verjach,
von dem volke daz geschach:
sie wolden nâch sîme gebote leben
unde hundert kint ze gîsel geben.
dar nâch sie zuo vuoren,
dem künec sie alle swuoren
unde tâten im des sicherheit,
daz sie im iemer waern bereit.
dar nâch sie des gedâhten,
rîche kleinôt sie im brâhten
unde erbuten im soliche êre,
daz nie vürsten mêre
in manegen zîten geschach,
als mir die âventiure jach.
D
ô diz allez ergienc
daz man die gîsel enphienc,
die werden Cycropides
die versnrunnen sich des,
den hêrren vrâgten sie maere,
waz sîn wille gegen in waere,
ob er in iht wolde gebieten.
die hêrren im sô rieten
" heizent sie sich berihten
mit uns die hervart pflihten. "
er sprach" ir hêrren, wolt ir
ze dirre vart helfen mir,
sô sî iu daz geseit,
daz ir zehant sît bereit.
ir solt mich daz wizzen lâzen,
waz ir liute mugent hân. "
" hêrre, wir wellen iu bî gestân
mit tûsent wol berihter man,
die wol kunnen mit den spern
unde ouch in strîte helfe wern,
unde mit tûsent, die vüerent bogen. "
in neic der vürste wol gezogen.
die kint, die wârn ze pfande,
sîner muoter er die sande.
ê
r ructe vürbaz mit dem her.
T
hêbas vant er wol ze wer.
ôwê, nû vürht ich harte sîn.
T
hêbâner lêrten in strîte pîn,
sie kunden vrumen wunden,
des die wol enphunden
die von in wurden erslagen.
als ich iu nû wil sagen,
T
hêbâner strît an erbet.
vil vürsten sie haben verterbet.
A
mphiôn ein künec was,
der daz rîche Thêbas
vil gewalteclîche hielt.
sîn wîp hôchverte wielt,
N
iôbês was die genant.
einen siten het daz lânt.
ze êren unde ze minne
L
atônê, der gotinne,
daz volc opher brâhte.
N
iôbê daz versnrmâhte
daz sie die êrte mit gebet
unde ir selbe die êre niht tete.
N
iôbês wart des in ein:
eins tages dô daz volc in opher schein,
von golde unde sîden rîche kleit
die vrouwe gâhes an sich leit;
dem volke sie engegen kam,
daz opher sie in nam,
irre zuht sie vergaz.
"
L
atônâ sol haben mînen haz
unde wer des iemer beginnet,
daz er ir opher bringet
oder erbiut kein êre.
ich wânde ich vrouwe waere
des rîches unde der lânde,
nû erbiet ir mir die schande
daz ir iwer sinne
kêret an ein gotinne,
der helfe iu ist vor versnrpart
unde doch nie iwer vrouwe wart. "
L
atônâ daz sêre klagte.
ir tohter Diânen die ez sagte
unde Pfêbô irm suon.
dem gunde ir laster wê tuon.
grôz zorn sîn herze bevienc.
solich râche er begienc,
der wir hoeren glîche ninder.
N
iôbês het vierzehen kinder,
siben meide unde siben knehte.
sie wârn von edelm geslehte,
als ich die rede hôrte.
der leben Pfêbus stôrte:
alle er sie ze tôde sluoc.
darumb Niôbês in herzen truoc
kummer unde riwe:
der was ir alsô niwe
daz sie umb ir lieben kint
iemer mê klagte sint.
sie wart ze eime steine.
alsô ich daz meine,
daz irm senenden herzen hart
vröude unde wunne wart versnrpart,
niht daz kunde erweichen
daz ir vröude mohte reichen.
I
ch wil iu mordes mê verjehen,
der nâch Amphiôn ist geschehen.
dô was ein künec hiez Lâyus.
dem was gewîssagt alsus
daz von im ein kint kaeme,
daz im sîn leben naeme.
die vrouwe eines kindes swanger was.
dô die zît kam daz sie genas,
dem künege man daz sagte.
niht wol im daz behagte
daz daz kint was ein kneht.
er vorhte im haete reht
unde wâr sîn wîssage gesagt.
der künec der was gar verzagt.
man sach den hêrren vil unfrô.
der künegîn gebôt er sô
daz sie daz kint toeten hieze
unde bî leben niht enlieze:
wolt sie daz gebot vermîden,
sie müeste selbe lîden
von sînen handen den tôt.
die vrouwe was in grôzer nôt.
alsô die guote sprach
" sô leide mir nie mê geschach.
waz sol mîn ungetriwez leben,
sît ich mit willen dem tôt muoz geben
die vruht, die von mir ist geborn?
wie haben die gote irn zorn
sô starke geworfen ûf mich!
alze grôz ist ir gerich. "
daz kint sie ofte kuste,
sie druct ez zuo ir bruste.
" ôwê, nû truoc dich doch mîn lîp.
waz sol ich nû unsaelic wîp?
jâ wolt ich gerne niht genesen
daz du bî lîbe soldest wesen:
jâ vorht ich aleine daz,
als uns der wîssage maz,
daz mîn hêrre daz leben von dir verlür,
dâ von ich grôzen schaden kür:
umbe mich wurde guot rât.
ôwê der grôzen missetât,
der man mir iemer sol jehen.
darumb sol man mich trûric sehen. "
D
er vrouwen wîplich triwe riet,
die sich von wirden nie geschiet.
dâ von in getriwer site
iemer mê muoz volgen mite;
von ir triwe ir süeze kan erwarmen,
daz sie sich kunnen erbarmen,
dâ der manne herze ist hart,
alsô sint sie mit guote bewart.
des ouch daz kint geniuzet hie.
ich wil iu sagen wie.
dô die vil guote
saz in swaerem muote,
eines sie gedâhte
daz ir doch kleinen trôst brâhte.
daz kint hiez sie bewinden
mit sîdenen tuochen linden;
ein vezzel sie bereiten hiez
(mit blî sie daz bewirken liez),
dar în wart geschoben der knabe.
michel was ir ungehabe
unde ir jâmer manicvalt.
daz kint legt man in einen walt.
D
ô daz kint alsô gelac
in dem walde wol halp den tag,
nû kam ein hirte zehant.
bî dem kinde er rîcheit vant,
sîne güete ouch des gezam,
daz kint er vroelich zuo im nam.
mit im truoc ez der man
von dem walde ze hûse dan.
den hirten untriwe vlôch.
daz kint er lieplîche zôch,
als ob ez waer sîn eigen suon.
der hirte kunde wol triwe tuon,
des der knappe dô genôz.
er wuohs sêre unde was nû grôz.
in hete der alte gehêret
kurzewîle vil gelêret,
schâchzabel, schiezen, seitenspil,
des kunde der junghêrre vil.
nâch manheit sîn herze ranc.
sîn edel art in des twanc
die im niht blîbens dâ verjach.
zuo dem hirten er sprach
" hêrre, ir habt mir wol getân.
daz diene ich ob ich triwe hân. "
er hete von dem hirten vernomen,
wie er im was zuo komen,
darumbe wolt er des niht sparn,
er wolde die rede baz ervarn
unde vrâgte in der maere,
wer sîn vater waere.
er was starc, ein schoener man,
mit zühten schiet er von dan.
P
olippus der hêrre hiez,
der in vil ungerne liez;
ê
dippus der knabe was genant.
in hern Pfêbus lânt
der junghêrre kam,
der in zuo gesinde nam.
er gap im kleider unde pfert.
ê
dippus wart dem künege wert.
dô er wol ein jâr beleip,
ein altez leit in dannen treip.
ê
dippus der was kluoc.
dem künege er sîn heimlich gewuoc,
den er durch sîn dienste bat
daz er im wolde geben rât,
wâ er sînen vater vunde,
ob er in des bewîsen kunde.
P
hêbus der künec in lêrte
daz er gegen Pfocîdes kêrte.
urloup nam der junge man.
gegen der stat huop er sich sân,
im was der reise vil gâch.
vor im ein stat er ligen sach,
D
echlôn was die genant,
dâ er unwizzende vant
L
âyum, den künec von Thêbas,
sînen vater; sîn muoter ouch dâ was.
vür den künec er kam gegangen,
von dem er wart enphangen.
er vrâgte in der maere
waz sîn gewerp dâ waere.
er sprach" hêrre, anders niht,
wann töht ich iu ze dienste iht,
des waer ich, hêrre, iu bereit. "
den vürsten zuht niht vermeit,
er sprach" daz wil ich gerne hân. "
ze gesinde enphienc er in sân.
er wart ze den benant
die vor im truogen îsengewant:
mit den er dienen solde,
des er im wol lônen wolde.
ê
ines tages dô der künec saz
in sînem palas unde az,
sîn gedanc in dar zuo brâhte,
daz er vergezzener dinc gedâhte
unde an daz kint, daz was vercleit.
sîn herze im niwen kummer seit.
ez tete im alte maere kunt.
dô Edippus vor im stunt,
mit vlîze er den knappen an sach.
sîn herze der wârheit im verjach
wie er daz kint waere,
dâ von er grôze swaere
oder den rê enphâhen solde.
wenden er daz wolde.
heimelîche er gebôt
daz man in zehant slüege tôt.
D
ô Edippus daz vernam,
ze sîme swerte er kam.
die alten unde die jungen
alle gegen im drungen:
vellen er die begunde,
als er sich wern kunde,
er sluoc ir vil vor im tôt.
dem künege vuogt er die selben nôt.
alsô lânge der strît werte,
unz daz die küneginne gerte
vrides, ob sie den möhte hân.
den gap der unverzagte man:
im wart ouch vride von in gegeben.
alsô vristen sie ir leben.
ich muoz der rede vil gedagen:
solt ich die tât iu alle sagen
unde entsliezen gar diz maere,
ze lâng die rede waere.
dô sie Lâyum den künec verlurn,
durch sîn vrümkeit sie disen kurn.
die hêrren wolden des niht enbern,
in muoste die künegîn minne wern.
dô diz alsô geschach,
daz man in dâ krône tragen sach,
im bôt mit minne werden lîp
beide sîn muoter unde sîn wîp.
daz rîche gewaltic er besaz.
die âventiure sagt uns daz
die küneginne klâr
von im zwêne süne gebar:
der eine hiez Etiocles,
der ander Polimites.
der künec unde die künegîn
durch geselleclich gewin
mê dan durch betrâgen
an irm bette lâgen.
sie sagten einander maere
swaz in geschehen waere.
sie sprach" hêrre, saget mir!
von welhem geslehte sît ir? "
durch kein übel sie des vrâgte.
ê
dippus die wârheit sagte
"
N
iht mê vriunde ich mir gihe,
dann ich bî mir hie ligen siht
unde der zweier kindelîn,
die von uns geborn sîn.
niht mê hân ich vriunde.
vil gerne ich mê ir vünde,
west ich sie wâ suochen.
wellen mîn die gote ruochen,
mir mac alsô wol geschehen,
als ob man hôrt mir vil der mâge jehen.
einen vriunt ich noch hân,
der hât mir vriuntlich getân,
P
olippus der alde,
der mich vant in dem walde
unde mich mit vlîze erzogen hât.
mîn triwe in niemer verlât,
dô mich der werde sît ermant,
wie er mich in dem walde vant.
in eime geziertem vazze
mich vant der valsches lazze
under den boumen ûf dem gras,
dâ ich hin geworfen was.
ich kunde in sô erbarmen,
zwischen sînen armen
truoc er mich an sîn gemach,
dâ mir allez guot geschach.
er zôch mich in grôzer wirde.
vil schoener gezierde,
die er mit mir enphienc,
umb unde an er mir die hienc.
unz ich wart ze eime man
unde ein teil mich versnran,
M
în herze mir alsô geriet,
mit urloube ich von im schiet.
mînen vater ich suochen began.
mir riet Pfêbus, der wîse man,
daz ich ze Pfocîdes kaeme,
aller schierst ich dâ vernaeme
unde erfüere dâ rehte
welich waere mîn geslehte.
mîn dinc sich alsô anevienc,
daz gegen Dechlôn mîn reise gienc:
nû ist mîn dinc hie alsô komen
als du, vrouwe, hâst vernomen.
mit minne du mich hâst besezzen,
daz ich des vater hân vergezzen
unde mê nâch im niht vrâge.
ich hân vür alle mîne mâge
süezez wîp dich erkorn
unde vür die von den ich bin geborn. "
D
ô sie die rede alsô vernam,
ir wîplich güete sêre erkam.
" ôwê mir mîner werdikeit!
nû wil mir grôz herzeleit
liep unde vröude verdringen
unde mich ze sorgen bringen.
jâmer mîn vröude wil verjagen.
mîn herze muoz nû gar verzagen.
waz sol ich armez wîp nû tuon?
vil lieber man, du bist mîn suon.
ich bin die, die dich gebar
unde nime dîn nû mit minne war.
dînen vater du, hêrre, hâst erslagen,
der anehêrren, die ich bî dir hân getragen.
iedoch sint die kinder mîn
von dir, ir anefrouwe ich bin.
wie sol unser werden rât,
sît man sô grôzer missetât
ûf uns iemer beginnet jehen?
wie ist uns beiden sô geschehen?
wes mügen wir den goten danken?
ei Pallas, wie du kanst wanken
an helfe gegen den dînen,
die dir in dienste erschînen.
wes sol ich dir gnâde sagen? "
sich wolde mêren der süezen klagen.
D
ô Edippus dise wort
mit der wârheit hete gehôrt,
sînen vater er an im selber rach,
durch sîn herz ein swert er stach.
alrêst wart dô niwe
jâmer unde riwe.
" ôwê, daz ich ie wart geborn.
wie hân ich armez wîp verlorn
zwêne man, vater unde kint!
herze, dich jâmers underwint,
der sol dir iemer wesen mite.
ich wil in hân vür vröuden site,
ich wil niemer werden vrô.
wie tuot der tôt an mir alsô,
daz er mich niht tôdes wert!
mîn herze doch niwan sterbens gert.
sît unser gote an mir verzagen,
sô wil ich ez dem gote klagen,
der himel unde erde hât geschaffen:
ich waene uns dise affen.
ich hoere got vil gewaltes jehen,
daz alle dinc sint von im geschehen:
sîn kraft sol mir der erzeigen
unde mich an lîbe veigen.
tôt, dich niht ensûme,
der werlde von mir rûme,
geruoche mînem swachen leben
mit dîner kraft ein ende geben.
waz sol ich der werlde mê? "
man seit mir daz solich herzen sêr
der süezen herze durchsneit,
daz sie der tôt niht vermeit.
D
ie zwei kint, die nâch in bliben,
die âventiure hât von in geschriben,
dô sie nû wâren worden grôz,
ûf Etiochem viel daz lôz
daz er des rîches solde pflegen,
P
olimites muost sich des bewegen.
ê
tiocles grôzer sterke wielt.
P
olimites vor milte niht behielt.
darumbe maneger mit im vuor,
dô er von lânde sîn reise swuor.
in Kriechen lânt er kam,
des küneges Adrastus tohter er nam.
mit dem sweher er daz an truoc,
daz der Krieche sich des bewuoc,
er wolde den eidem rechen,
mit Polimiten sprechen
ûf Thêbas daz lânt erbeschaft.
er besamet sich mit grôzer kraft.
selb sibende er vürste was
die mit im vuoren gegen Thêbas
unde kâmen dar mit grôzem her.
ê
tioclem vunden sie mit wer.
ich wil diz mit kürze sagen,
die siben vürsten dâ wurden erslagen.
von Eurôpâ der künec Adrastus,
mit im herzoge Thideus,
P
olimites wart ouch dâ gevalt,
der sînen tôt vil sûre galt.
der herzoge Parthonopêjus,
von dem sagt daz maere alsus
daz der stalte solichen mort,
des sie noch gedenken dort.
der strît von im alsô geriet,
vünfhundert er von leben schiet,
ê daz der hêrre werde
gevalt wurd ûf die erde.
ein vürste hiez Amphiorâus,
I
pomedôn unde Capanêus,
ê die drî dâ tôt beliben,
sô getâne ritterschaft sie triben,
daz die Thêbânen dûhte ze vil.
sie brâhten ûf des tôdes zil
wol tûsent man oder mê.
alsô ergienc der siben vürsten rêr,
die von leben schiet des tôdes pîn.
A
lexander nû vörht ich dîn.
einen trôst ich doch hân,
daz dir die saelde heiles gan.
T
hêbâner heten sich bewegen
sie wolden mit im strîtes pflegen.
des heten sich die vermezzen,
die die stat heten besezzen.
die stat mit liuten was bewart,
ir tor wâren vaste versnrpart.
die stat was vil veste
unde ein burc die beste,
die in dem lânde inder was.
dâ vür hât man noch Thêbas.
dâ von im guoten trôst gehiez
daz volc sich ûf die veste verliez
unde sazten sich dem künege wider:
dâ von sie schaden enphiengen sider.
der künec sant einen boten dar,
daz der naeme irs willen war:
H
ector wart dar gesant.
der reit ihn al zehant
ze den vînden gegen der stat.
vrides er die innern bat.
einer her abe wider in sprach,
der im die wîle vrides jach,
unz daz er gesagte,
waz im ze reden behagte.
" welt ir witze walten,
sô sult ir niht lânge halten.
redent bî der zît waz ir welt
unde schaffent iuch wider ûf daz velt,
habt niht ze lânge hie vor. "
dô sprach der starke Hector
" iwer hêrre von dem lânde
mich her zuo iu sande,
daz ir im die stat ûf tuot. "
er sprach" des habt deheinen muot
warumb ir sult im dienen,
ir erlâzent uns iwers vienen.
welt ir niht anders sagen,
ir muget der rede wol gedagen.
die wîle ir uns sô nâhe sît,
ir muget gewinnen übel zît.
iwer munt ze hêrren uns des giht,
des wir ze hêrren wellen niht. "
H
ector sprach" waz vrides ist daz?
tragt ir mir darumbe haz,
daz ich iu rede tuo erkant,
als mich der künec hât gesant?
daz ist wunderlîcher site,
ir krenkent iuch sêre dâ mite.
ich râte iu daz ir iwern muot
gegen dem künege kêrent iu guot:
daz dunket mich wîslich getân,
ob ir niht schaden welt enphân. "
" wir geben umb iwers hêrren drô
ze drîzic jâren niht ein strô
unde umb iwer aller haz.
rîtent hin unde sagt im daz. "
dô sprach der junge unde valsches laz
" ir sult iuch bedenken baz.
vil lieber mir waere,
daz ich im braehte die maere,
die er gerne hôrte. "
" uns verdriuzet iwer worte,
die ir tâlânc gegen uns tuot.
iwer klaffen uns sêre muot.
ir müezt im dienst erzeigen,
ir Kriechen sît sîn eigen:
sô sî wir von den goten vrî.
halt uns niht ze lânge bî
unde tuot zuo den vlâns.
zwâr wann waeret ir niht ein gans,
ir möhtet wol zeimâl hoeren.
solt ir uns gar zerstoeren?
daz von im niemer wirt getân.
kleine sorge wir des hân;
wir werden im niemer dienesthaft.
sust hab wir alsô grôze kraft,
daz wir uns sîn mit strîte wern.
heizent in varn die eiger zern
dâ heime mit den kinden
solde man in noch vinden
den tophe umbe trîben.
wil er mit gemache blîben,
er sol von hinnen gâhen.
ob er niht wil enphâhen
laster unde schande,
sô heb sich wider ze lânde:
ob daz niht gâhes geschiht,
sînen schaden er gesiht:
wir beginnen des geruochen
daz wir in dâ ûze suochen,
den ir dâ vüerent als einen gouch;
sô möht er lieber graben louch
in sînes vater garten
unde dâ heime der gense warten. "
D
ô Hector die rede vernam,
wider ze sînem hêrren er kam.
er sagte im die scheltwort,
als er von in hete gehôrt.
er sprach" ich hân engolten
der botschaft, ich bin bescholten,
boeser worte man mir verjach. "
mit guotem siten der künec sprach
" sol uns die êre geschehen
daz wir sie mugen hie ûze sehen,
als sie sich vermezzen hân;
wirt daz sô von in getân,
wir sullen in die rede gelten
mit slegen sunder schelten.
wir bringen sie des innen,
ob sie uns unminnen,
daz wir in daz selbe tuon. "
P
hilôtas, Permêniônis suon,
zehant vür den künec trat,
durch sîn dienest er in bat
daz er im erloubte
unde in des willen niht roubte,
daz er der êrste müeste sîn
der gegen in taete strîtes schîn.
er hete daz gerne gerochen,
daz sînem bruoder was übel gesprochen.
die bete kunde beswaerden
von Athêniâ die werden,
die zehant ûf sprungen,
vür den künec sie drungen.
sie wâren mit ir bete sleht.
" hêrre, ez was ie unser reht
von alter her an dise zît,
daz wir hielten den êrsten strît.
des wel wir noch geniezen.
lât iuch niht verdriezen
ir wolt uns bî dem siten lâzen,
den wir suln ze rehte hân.
wir wellen ir wênic schônen
unde in der hôchvart lônen,
daz sie sich ir vürbaz mâzen
unde iemer mê erlâzen
gegen iu sô grôzer hôchvart.
in wirt sô enge die widervart,
komen sie niwan hervor:
wir suln verrigeln in die tor,
daz der velde wîte unde lenge
in wirt ze kurz unde ze enge. "
D
em volke was sîner vrumkeit
C
ycropides der name geleit;
besunder man sie erkante,
wâ man sie in strîte nante,
wâ sie wâren in dem her
unde ouch von irer snellen wer.
dem künege ir rede behagte.
den snellen er dô sagte,
er wolde sie bî irm rehte lâzen.
des dankten im die werden man.
rîter unde vrouwen
wâren komen durch schouwen,
koufliute unde gebûre
in der stat ûf die mûre.
dâ vor des veldes wênic blecket.
mit gezelten ez was bedecket,
von maneger varwe ersniten dach
man dar ûfe ligen sach.
in rôtem samît die löwen strebten
vil silberwîz als ob sie lebten.
daz velt erlûhte in der aht,
als des meien süeze haete brâht
vil bluomen ze stiure der heide,
grüene unde gel die beide,
rôt, wîz, brûn unde blâ:
der aller varwe kôs man dâ.
die gezelt wârn gehêret,
grôz rîcheit dar an gekêret.
ich haete gerne ein solichz velt,
daz mir sô rîcher vrühte gelt
ze mînen noeten braehte,
ob mir des got gedaehte.
ein grôz gezelt sie sâhen,
dem sie gemeine jâhen,
sie heten bezzerz nie gesehen,
ob sie der wârheit solden jehen.
der meister der sîn het erdâht,
mit kunst er ez wol het zuo brâht
in aht knoufe guldîn,
die gâben alsô liehten schîn,
daz er den ûf der veste
vaste in die ougen gleste.
von rôtem samît was sîn dach.
dar ûf man geströuwet sach
nâch der baniere
von löwen vil der tiere,
grôz gekroenet silberwîz,
wol geworht mit vlîz:
ze guoter mâze grôz rubîn
gâben ûz den ougen schîn.
man kôs dar an grôz wunder.
heimelîche camern besunder
wâren dâ an aller sît.
ez hete hof, der was wît.
ez was ze guoter mâze hôch.
mit winden man ez ûf zôch.
an vier orten türne lâgen,
der des nachtes wehter pflâgen,
vier banier dar ûf gestecket
mit rîcher kost volrecket.
ez hete allen den gemach,
den man an gezelte ie gesach.
dar inne saz der werde.
nâhen bî der erde
was im der sitz bereit,
mit rîchen tepten gar durchleit.
D
en jungen man schône sitzen sach,
dô dise rede vor im geschach.
der rehten wârheit ich niht weiz,
ob Gamuret vor Kanvoleiz
ie gesaeze sô schône,
dô im bôt die krône
unde ir süeze minne
H
erzeloide, die küneginne.
A
lexander hêrschaft pflac.
ez was nû über mittentac:
ez gebôt der unverzagte
daz man den valkenern sagte.
man sach an im rîchez kleit.
die valken wâren dô bereit:
man habt sie von dem gezelde,
er reit mit in ze velde
gegen der stat durch reizen
mê dann durch beizen.
dise reise er niht vermeit.
er reit in grôzer werdikeit,
als er ez ziugen mohte
unde sînen wirde tohte.
er beizte der stat sô nâhen,
daz sie herabe wol sâhen
die quecken rîter rîten
bî im ze beiden sîten.
daz gebeize alsô ergienc,
etslîchen reiger man dâ vienc
unde ouch etslîchen antvogel.
daz volc was ûf dem anger gogel.
ez reit der tugende rîche
dem wunsche gelîche.
er hete sô wunneclîchen lîp,
wenn in gesâhen die wîp,
ob sie niht kunden toben,
sie muosten in darumbe loben.
den mantel, den er vuorte,
mit beiden orten ruorte
ûf dem anger daz gras,
daz iht lânc gewahsen was.
er hete umb sich gegurt sîn swert
nider starc. er reit wol gênde ein pfert.
er vuort von bluomen einen kranz
man sach den stolzen Gramoflânz
an der Sabîns bî sînen zîten
sô schône nie gerîten
noch mit kleidern sô geziert,
als dâ reit der wol gefieret.
D
urch schouwen in der zinne
lac die herzoginne.
dô sie den künec rîten sach,
ir rôter munt im wirde jach.
" mir ist liebe geschehen
daz ich den vürsten hân gesehen,
dem man sô vil tugende giht.
wol man an dem werden siht
daz sîn süeze reine art
vor missewende ist bewart.
er ist sô minniclich gevar.
wol dem wîbe, die in gebar!
wol sie, der er ze teile wirt!
waz der die saelde vröuden birt!
sie hât ze dirre werlde heil,
die enphaehet sîner minne teil.
wol der werden süezen zuht,
die bringen kan sô reine vruht.
haeten sinne dise man,
sie solden dich gerne ze hêrren hân.
wol der, die sich minne gegen dir bewigt!
waz minne lônes an dir ligt!
waer ez der manne wille gewesen,
bî den vrouwen waer er wol genesen. "
ez was ir von herzen leit
daz er niht lânge vor ir reit.
er kêrte von den velde
mit den rittern gegen dem gezelde.
N
iu was daz ezzen gereit.
nâch sîner gewonheit
der vürste ze tische saz.
vil werder rîter vor im az.
man vernam in der stat überal
von vil busînen lûten schal.
dô was bereit (als mir gewuoc
der meister) alles des genuoc,
des rîchem künege gezam.
dô man die tischlachen abe nam,
jene des gewuogen
die die tambûre dô sluogen,
die huoben sich vür die gezelt
vaste gegen der stat ûf daz velt.
sie machten alsô grôzen schal,
der lûte in die stat hal,
vlöutaere, videlaere,
als dâ ein hôchzît waere.
die innern sêre des verdrôz
daz dirre hôchvart was sô grôz
unde daz sie sô lânge dâ beliben.
nâch ezzen den âbent sie vertriben
mit rîten ûf dem plânge.
sie huoben schal mit sange
unde begunden kurzewîle vil
mit maneger hande vröudenspil,
des erdâhte Alexander,
hie ein storje, dort die ander,
die sich sêre wurren.
ir vrechen ors die kurren.
dirre viel, jener besaz,
dirre hurte vürbaz,
jener ûf sitzens pflac,
dirre ûf dem anger lac:
alsô sich die jungen
ûf der plânîe drungen.
die wîsen riten sich besehen,
wâ in daz möhte geschehen
daz sie in zuo möhten komen:
sie heten einhalp war genomen
wâ sie hin zuo solden,
sô sie stürmen wolden.
sie muosten des rîtens verphlegen:
die sunne het schînes sich bewegen,
des tages lieht abe nam,
die nacht mit ir vinstere kam.
D
ô der künec erbeizet was,
er sprach zuo Pfilôtas
" vor nieman ich daz hil,
ob mir dîn jugent volgen wil,
allez daz ich ze êren
an dich mac gekêren,
daz wirt von mir niht verlân.
ich hân ouch den selben wân
ze allen den mînen,
die mir in dienste erschînen,
den wil ich sîn in triwen mite.
nû sterkent an mir ouch triwen site.
lât werdikeit an iuch erblüen
unde schaffent, daz wir die vînde müen.
die staete harnasch tragen vor mir,
P
hilôtas, die bevilh ich dir.
mit den solt du rîten
bî mir, wâ mir strîten.
N
ieânor, daz ahte,
dîn sî hînt die wahte:
der sol nemen mit dir war
der Pellêus Antoclar. "
D
er künec sich des bewac
die nacht er in harnasche lac.
in was dô lieht niht tiure:
sie heten sô grôz viure,
wie in des tages gebrach,
dâ von man doch verre sach.
des morgens dô der tac erschein,
die innern wâren worden in ein
daz sie des geruochten,
vür die stat sie suochten.
sie heten eine schoene schar.
die ûzern wurden des gewar,
in der burger banier gesniten was
die gottinne Pallas,
die in vil hôchverte schuof.
der name in strîte was ir ruof.
C
ycropides niht beiten,
zehant sie sich bereiten.
dise wâren von der stat nû komen.
O
restes het sich vor genomen.
grôzer kraft dr herzoge wielt,
menlich er ûf der plânîe hielt,
als er erwunschet waere.
ez was der helt maere
gebieter über daz lânt.
sîn manheit was dâ vür erkant,
daz man im hôhes prîses jach.
geflôrieret man in halten sach
under rîcher zimierde.
ez het sîn hôhe wirde
daz verdienet umb die wîp,
daz sei zierten sînen lîp
mit schônheit von manegen lânden,
die im die klâren sanden.
ern wolde niemans diener sîn
wann vrouwen Pallas der gotîn,
der er im ze vrouwen jach,
an die er helfe sich versnrach.
ez hete dem werden Sarracîn
ouch sîn wîp, die herzogîn,
sînen wâpenroc gehêret,
gesteine dar ûf gerêret,
verworht in sîde unde in golt.
im was daz wîplîche wîp sô holt
unde minnet sêre sînen lîp:
alsam tete er daz werde wîp.
man sach den ellens vesten
sô die sunnen glesten.
die burger sêre brogten.
die geste gegen in zogten.
D
ô sie nû wâren nâhen,
ê
schinus begunde gâhen.
er wolde tjostierens pflegen
gegen dem vürsten bewegen.
sie ersprancten beide vor den scharn,
hurteclich sie kâmen gevarn,
ietslîcher daz ors mit sporn treip,
ir ietweders lânze dô ganz bleip.
der herzoge des geruochte
mit valle er den anger suochte:
von der tjost daz geschach,
hinder dem orse man in ligen sach.
niht lânge er doch dâ nider lac.
der vürste solicher snelheit pflac,
daz er âne des burgrâven danc
sich wider ûf daz ors swanc.
dâ mite sie vuorten beide swert.
von Athêniâ den hêrren wert
brâhte der vürste in sorgen.
sie begunden einander borgen
slege unde gelten ungezalt.
der burgrâve des vürsten kraft engalt:
er het im nâch vergolten
sîn vellen ûf die molten.
sie erzeigten beide einander nît
unde tâten alsô herten strît,
daz in die manheit jâhen
die beider sît zuo sâhen.
ietslîcher swaerer wunden enphant
aldâ von des andern hant.
dem burgrâven ein slac geriet,
durch zimierde unde durch den helm versnrchriet
er den vürsten lobesam,
dâ von er widerkêre nam,
daz man in vlühticlîch sach varn
unde vaste gâhen gegen sînen scharn.
er was verwunt sô sêre,
daz er sich immermêre
strîtes unde ritterschaft bewac:
von dem slage er tôt gelac.
die sînen wârn noch sô bewegen,
daz sie doch strîtes wolden pflegen.
sich wolde mêren der werden zorn,
dô sie den hêrren heten verlorn.
sie dructen an daz vremde her.
nû was daz ouch der geste ger.
die schuzzen harte mit den bogen,
dô wart vriuntschaft gar verphlogen.
die mit den spern ouch hancten,
die ros sie vaste ersprancten:
dô wart von in alsô gehurt,
man sach dâ manegen den vurt
mit helme suochen in dem acker.
C
ycropides wârn wacker.
sie brâhten Thêbâner in nôt
unde vrumten ir manegen vor in tôt.
man sach die unwîsen
vor den vrechen rîsen,
als ob zîtige birn
durch schûr von dem boume rirn.
die stat dô volkes vil verlôs.
der künec dô kleinen schaden kôs.
waz liute dô lebendic was beliben,
die wurden in die stat getriben.
nâch den man nider liez die tor.
ob ir deheiner bleip dâ vor,
der muoste lîden die selben nôt,
die man ê sînen geverten bôt.
N
iu wâren tûsent wol bereit,
die sich durch sturm heten geleit
an die stat vür Thêbas,
die des âbendes versnrpehet was.
die vuozgenger kâmen,
daz harnasch sie nâmen
von den, die den lîp dâ verlurn
unde ritterlîchez ende kurn:
daz harnasch den povel vröut.
dâ lac der werden gnuoc geströut,
die von süezen wîben wurden beweinet,
den sie dienst mit triwen heten bescheinet:
der heten die klâren vil verlorn.
jâmer wart von in niht verborn.
man sach die vrouwen dâ vor gebâren,
dô die helde bî lîbe wâren,
man kôs daz an ir gezirde
daz sie die wîp heten in wirde.
D
ie die stat heten belegen
die wolden nû solicher vuore pflegen,
der die innern verdrôz.
wie der schade waere grôz,
sie muosten sich dort innen
bergen hinder die zinnen.
ez was von klage überal
jaemerlîcher grôzer schal
in der stat von den vrouwen.
nû wâren mit ir houwen
unde mit îserînen zwickeln,
mit scharphen steinbickeln,
mit starken hebstangen,
vesten unde lângen,
komen an die mûre
die ungefüegen gebûre.
ir gebaerde was ungewizzen:
die mûre sie vaste rizzen.
der etslîcher den wurf enphienc,
daz im daz lachen vergienc.
waern die tarschen niht gewesen
sô veste, ir waer deheiner genesen.
die ûzern kunden sich bewarn.
sie sturmten mit geruoten scharn
an die stat wol vierzic tage.
ich sag iu die innern wârn in klage.
die ûzern die mûre engunnen,
dâ von sie die stat gewunnen.
ez geschach doch mit grôzer nôt.
man truoc herabe ir manegen tôt,
der von der mûre erworfen wart.
ir vesten schilde hart
die unveigen ernerten.
von den sie sich erwerten,
die wâren unverdrozzen,
ir vielen hin vil erschozzen.
den innern was die wîle lânc.
sie dulten von den liuten stanc,
daz sie kûme genâsen
von den ervelten âsen.
D
er künec zuht niht vergaz.
er gebôt sînem volke daz,
daz ez der vrouwen schônte:
wer ir deheine hônte
unde in iht leides taete,
sîner hulde er niht haete.
daz ander volc hiez er vâhen
toeten unde slâhen.
nû was an der selben zît
die mûre gebrochen alsô wît,
daz sie riten dar în mit schar.
dô des du innern wurden gewar,
sie wâren in grôzen sorgen
unde haeten sich gerne verborgen,
haete ez in gefrumet iht:
nû enhalf ez sie niht.
D
ô Alexander in die stat kam,
C
lyades sîn lêre nam,
dem vürsten er engegen gienc,
mit vorhten er in enphienc
unde mit lîren, daz er kunde.
dar ûfe er begunde
dise wort singen,
dem künege engegen springen:
" ô Macedô, allen vürsten ze starc,
an dir sich tugent nie verbarc.
du bist der gote geslehte.
tuo nâch dînem rehte,
lâ dich erbiten gerne.
die ordenunge der sterne
gunnen dir alles guotes wol.
alle werlt dir dienen sol.
die gotinne Klôtô,
die ist dînes lebens vrô.
L
achesis dîn leben lenget.
A
tropos des wol gehenget,
sie enbrîchet dir dîner tage niht:
sô gerne sie dich bî lîbe siht.
der gote vruht, nû volge mir
eines, daz wol zimet dir,
daz du gnâde gegen den begâst,
an den du sic genumen hâst.
(alsô het in ouch gelêret
A
ristotiles der gehêret.)
senfte, hêrre, dînen zorn.
von disem stuole du bist erkorn,
des mûre du vellest nider.
vazze dîn güete an dich wider.
du bist von hinnen vrîer suon,
du solt den dînen gnâde tuon.
sippe dir die gote jehent,
die dich in irme geslehte spehent.
ich sage dir daz ungelogen,
hie sint der gote vil erzogen.
hie was Alcîdes wonhaft,
des tugent het sô grôze kraft,
daz durch sîn tugent dem werden man
al die werlt was undertân;
den man noch vil sêre klagt,
wâ man von dem vürsten sagt.
süezer vürste, merke mich.
sîne tugent hânt an dich,
werdez kint, geerbet.
sît daz er ist ersterbet,
sô schaffe daz man alle tage
von dir die selben tugent sage.
sô dîn gewalt ie groezer sî,
deste mê lâ dir bî
wonen tugent unde güete,
dar zuo habe vrô gemüete.
du solt dich gerne erbarmen
über dîne armen.
daz rîche hât niht staetikeit,
daz niht vestet barmherzikeit.
haben dir die burger iht getân,
wilt du daz ungerochen niht lâzen,
sô erbarme dich doch über daz lânt
daz die gote gestiftet hânt. "
M
it gesange was volbrâht
des Klyades hete gedâht
den vürsten ze êren.
der künec wolt et kêren
sînen haz an die stat.
swaz in Klyades gebat,
des küneges gebôt was überhôrt,
man wîp kint wurden ermort,
sunder die dâ vrouwe was:
selb vierde die genas.
die hiez der werde wîsen abe.
er liez sie ouch bî solicher habe,
die sie nam vür guot.
ez waere noch reht, der wol tuot,
daz er des genüzze ze aller zît.
nû gebôt vor schanden der gefrît
mûre unde türne brechen.
ungefüege kunde er sich rechen.
dô was gnâde tiure.
dar nâch wart mit viure
waz bliben was versnrwendet.
dâ mit sîn zorn sich endet.
C
lyades von sîner kunst
bejagt aldâ des hêrren gunst.
wie er dô ûf der lîren sanc,
er hete manegen herten swanc
mit swerte durch die helme geben,
dâ von manegem swant sîn leben,
den man ûf dem wale blîben sach,
dô vor der stat der strît geschach.
von der geburt er edel was.
ez was wol daz er genas.
sich hete daz spil der werde man
durch hübschheit genomen an:
er wolde sîn haben êre,
durch anders niht mêre.
N
iu lac dâ nider Cathmus werc.
ez het sô wunneclîchen berc,
darumbe er stifte Thêbas.
den namen vant ir Pallas.
A
lexander sich bedâhte sider,
die stat hiez er bûwen wider.
dô daz alsô was geschehen,
die er die traegesten hete gesehen
unde an den er zagheit wart gewar,
die hiez er behûsen dar.
er hiez sie nâch ir triwen
dâ pflegen unde biwen.
des küneges vröude was grôz,
des die vürstîn wol genôz,
die dô was beliben bî leben,
die wolt er einem manne geben.
des sie der hêrre niht erliez.
J
ôram ein vürste hiez,
dem die vrouwe ze teile wart.
nâch ir süezen hôhen art
wart bestat daz werde wîp.
sie vant ouch werden ritters lîp
an Jôram, des herze tugende gert.
des was wol die süeze wert,
ob ir minneclich gemach
von dem hêrren dô geschach.
sie was vor missewende vrî.
irm herzen was triwe bî.
wîplich güete ouch bî ir wonde.
daz sie dâ vor guotes gonde
dem vürsten unde im heiles bat,
daz was niht übele bestat.
D
ie vrouwe gegen Alexander stunt.
er tete ir sîne rede kunt.
" von mir ist iwer hêrre tôt.
geloubent, vrouwe, es tete mir nôt.
wie daz dinc nû komen sî,
ich wil iu sîn mit helfe bî.
alles guotes ich iu gan.
ich wil iu geben einen man,
des ir iuch niemer durfet geschamen.
vrouwe, er hât ouch vürsten namen.
verkiesent ûf mich iwer vêhen.
diz lânt sî iwer lêhen,
vrouwe, mit dem vürsten Jôram. "
ze manne sie dô den hêrren nam.
sît ez der künec wolde,
billîchen sie ez tuon solde.
ir swaere was dannoch niwe:
des twanc sie wîplich triwe.
ûz irm herzen gegen berge vlôz
regen, dâ mit sie begôz
durch ir ougen ir wengel klâr.
man nam ûf ir brüstel war
daz dar ûf zeher vielen,
die ûz irs herzen grunde wielen.
wie die süeze was in jâmers nôt,
ir munt doch soliche roete bôt,
daz sich dem niht kunde gelîchen,
sô gewalticlîchen
die rôse ûz irm gemache dringet
des morgens, des sie twinget
touwes süeze, dar nâch die sunne.
im mohte wol bringen wunne
sô süezer munt, wen in des luste,
daz sie den hêrren kuste.
M
it urloube ich sprechen wil:
swâ süezer munt hât sô vil
vröuden unde werdikeit,
als hie die vrouwen niht vermeit;
im brâhte daz gelücke heil,
dô im wart der ander teil,
den man an ir arme sach,
unde im ir kiusche minne jach.
ich versnrtê mich an dem maere,
daz die vrouwe gar ir swaere
durch Jôram vergaeze
unde vröude ir herze besaeze.
man sagt uns von des meien süezen
waz die sorgen kunnen büezen:
niht gelîchet sich werden wîben.
der zuht mit süeze kan leit vertrîben.
wîplich lîp mit minnen güete
vröuwet baz dann des meien blüete.
lieplich wîp in reinem gemüete,
ich bite daz mich der kiusche behüete:
der bevilh ich mich besunder.
reinez wîp gît vröuden wunder.
wol im, er ist ein saelic man,
dem ir süeze minne gan.
waz minne gnâde an im begât,
den sie mit süezer minne enphât
unde sîn herze mit liebe erslîchet,
der ist saelden iemer gerîchet.
süeze minne mit minnen sinne,
wâ die süeze minne mit sinnen minne,
daz kan minneclîchen vröuwen
unde hôchgemüete in herze ströuwen.
lieplich kus von rôtem munde,
der kan ûz senedes herzen grunde
vröude in hôhe wirde rucken,
trûren swaere hin hinder drucken:
rôter munt gît süeze vil,
sô vröwet ouch wol ein ander spil.
A
lexander durch die vrouwen
wolt sîn milde lâzen schouwen.
nû habt ir wol gehôrt
wie die stat was zerstôrt.
in was der hiuser gar verzigen,
des muosen sie ûf dem velde ligen.
soliche hôchzît tete der werde,
daz bî sînen zîten ûf der erde
groezer nie was geschehen.
als mir der meister hât verjehen,
dô man der hôchzît verphlac,
A
lexander sich bewac
durch die wunden wolt er blîben,
die zît dâ baz vertrîben.
P
hocîdes unde Dechlôn,
die vorhten sie solden tôdes lôn
von Alexander enphâhen.
mit dienste begunden sie im nâhen
allenthalben von dem lânde.
vil dienstes man im sande,
daz der wol gemuote
allez enphienc in guote.
haeten die von Thêbas im sam verjehen,
sô waer des mordes dâ niht geschehen.
wer dem rehten wider ist,
daz enwert niht ze staeter vrist:
darumbe sol ein ieslich man
gerne an daz reht sich lâzen.
ê
ines tages ez geschach
daz man die boten komen sach,
die hêr Darîus dar sande,
daz sie von Kriechen lânde
den zins enphâhen solden
unde im den bringen wolden.
vür die stat Thêbas
der boten rehte strâze was.
sie heten des niht gehôrt
daz er die stat het zerstôrt.
des vunden sie in unwizzen dâ:
sie wânden in vinden anderswâ,
ouch wundert sie der maere,
wer der vürste waere,
der mit gewaltiger hant
der gote gestifte hete verbrant.
dô sie nâhen kâmen,
daz sie mit vrâge vernâmen
daz ez der junge von Kriechen was,
der dâ lac vor Thêbas,
ez hete sie unbillîche.
dannoch lac der rîche
ûf dem anger mit gezelten
hêrlich von tiuren gelten.
die boten vuoren schône.
der künec von Samargône
von Darîô belêhent was
daz er den zins în las.
ez was der vürste maere
über Eurôpam kameraere.
ê
urôpâ ein juncfrowe was genant,
dâ von dise lânt den namen hânt:
die man des teiles gewaldic sach,
daz ich iu lâze wizzen hernâch.
D
ie boten verjâhen zehant,
ze Alexandrô sie waern gesant,
den sie wolden sprechen,
ob sie daz möhten gezechen.
der rede Permêniô wart gefrâgt.
der in mit zühten wider sagt
" mîn hêrre sol iuch gerne sehen;
wann ir wolt, daz sol geschehen. "
die boten erbeizten an daz velt.
niht grôz ein siuberlich gezelt
wart aldâ schiere ûf geslagen.
zwei kemmel hetenz dar getragen.
sîn dach was blâwer samît.
man gesach vor noch sît
von sô rîchem gelde
ein dach ûf kleinem gezelde.
ez was von vier ecken.
den samît sach man bedecken,
daz des erlûhte lützel blôz,
von golde arn, die wâren grôz.
dar abe sie gâben liehten schîn
mit zwein knoufen guldîn,
in den rubîn lâgen,
die liehtes schînes pflâgen
unde buten den ougen solichez brehen,
daz des die Kriechen muosten jehen,
daz ir deheinem nie wurde kunt
sô rîch gezelt unz ûf die stunt.
man kôs an allen orten
ûf den naeten tiure borten,
dar ûf verkast gesteine,
als es erdâht die reine,
sîn wîp, die küneginne,
die sich süezer minne
gegen dem hêrren hete erwegen.
die wolde sîn mit schônheit pflegen.
daz werde wîp hiez Dulcâmûr.
als mir die âventiure swuor,
sie was gar ob des wunsches zil.
des mohte haben vröuden vil
der werde künec Medêamanz.
lûter als ein spiegelglânz
was mit tugende ir süezer lîp.
mich riwet noch daz werde wîp,
die ie nâch süezen tugenden warp,
daz sie âne touf vertarp.
durch sie er trûrens gar verphlac,
des herz sich zagheit ie bewac:
wann er an sie gedâhte,
ir minne in dar zuo brâhte
daz er in strîte kunde toben.
dâ von wir noch den werden loben.
er hete ze wirde sich versnrüenet.
in sînem herzen staete grüenet
der stam, dâ von erblüet daz rîs,
daz treit werdeclîchen prîs:
daz het sîn ellen erworben.
des was an im vertorben
allez daz ze schanden zôch,
unprîs ie sîn herze vlôch.
"
H
êrre, ich wil iuch vrâgen,
lât iuch des niht betrâgen,
ir enwellent sagen mir,
werder man, wie heizent ir? "
daz sprach Permêniô.
der wol gezogene vürste dô
dem vrâgenden sich nante.
sînen namen er wol erkante,
dâ mit neic er dem werden man
unde kêrte gegen dem künege sân.
dem sagt er" ein bote ist komen,
von dem vil prîses vernomen. "
er beschiet in gar der maere
wer der vürste waere,
daz er zuht begienge
unde in nâch wirde enphienge:
daz was Permêniônis bete,
daz der künec doch gerne tete.
M
edêamanz niht beite.
rîche kleider er an leite,
mit im dâ heiden wâren,
die zuht ouch niht verbâren.
man sach die Persân rîche
gecleidet wunnenclîche.
den vürsten âne schande
kôs man in solichem gewande,
ez waer vünfhundert marke wert,
wâ noch ein Jude pfandes gert.
wann daz ez was des vürsten reht,
der keiser mocht wol ringern kneht
an den selben stunden
ze der reise haben vunden.
ich wolde daz ez waere verborn,
daz er den zins haete verkorn,
dâ dirre nâch was gesant:
darumb sît liute unde lânt
mit solichem jâmer wurden begurt,
daz manc anger unde vurt
unde Eufrâtes daz wazzer klâr
sît nâch bluote wart gevar;
dâ von man manec getriwez wîp
umb iren werden vriundes lîp,
der sêre wart verhouwen,
mocht in jâmer schouwen,
den man sach vröude entwîchen
unde sie in jâmer rîchen:
etslîche solichen kummer leit,
der ir herze alsô durchsneit,
daz sie dâ von ir ende kôs
umb iren vriunt, den sie verlôs.
D
em man der lânde krône jach,
den wirt man in den zühten sach,
den boten er entgegen gienc,
zühteclich er sie enphienc.
dar nâch die mit im kâmen dar,
der nam er ouch mit gruoze war,
mit vroelîchem muote:
heidenisch het in der guote
A
ristotiles der gehêret
die sprâche wol gelêret.
nû enwart daz niht verdagt,
im wurde dankes vil gesagt.
dâ mit vuort er die werden man
under sîn gezelt dan,
mit zühteclîchen witzen
bat er die geste sitzen.
M
edêamanz wolt sîn botschaft sagen,
der wirt sie in dannoch bat verdagen.
er sprach" sô ir geruowet baz,
sô wil ich hoeren allez daz
mir Darîus enboten hât. "
er gebôt daz man allen rât
den gesten schaffen solde;
des man einez haben wolde,
der hiez er zwei geben dar
unde ir pflegen nâch vlîze gar.
wie man sie ûf dem velde sach,
in wart gefuogt doch solich gemach,
daz sie mohten alsô wol genesen,
als ob sie in steten waern gewesen.
truoc er gegen irm hêrren haz,
sie heten niht manegel umbe daz,
ir wart nâch vriunde site gephlogen
von dem vürsten wol gezogen:
nihtes in gebrach.
mit guotem willen daz geschach.
sie wâren dâ bî im drî tage,
ê er vernaeme der boten sage.
der junge ranc mit sorgen.
an dem vierden morgen
M
edêamanz vür in kam.
A
lexander sîn rede vernam,
der der vürste begunde.
mit zühten er sprechen kunde.
" ob ich ez gegen iu werben muoz:
der keiser enbiut iu sînen gruoz
unde hât mich ze iu her gesant,
daz ir verzinsent iwer lânt,
als Pfilippus, der werde man,
iwer vater hât getân;
ouch heizet er iuch des gâhen,
daz lânt von im enphâhen,
des er iuch niht wil verzîhen,
ern wellez iu gerne lîhen
unde vürbaz hoehen unde geben,
welt ir nâch sîme gebote leben.
er tuot gegen iu waz er sol.
ir habt sîne hulde wol.
im ist von iwer vrumkeit
ze guoter mâze vil geseit.
daz ir iuch vürsteclich stellet,
vil wol im daz gevellet.
ir habt umb mich verdient ouch daz,
daz ich iemer vürbaz
mit den vriunden mînen
mit gunst iu muoz erschînen.
daz iu der keiser êre tuo,
dâ wil ich iemer râten zuo:
ez ist wol daz iu êre geschiht,
daz red ich durch kein lôsen niht. "
"
I
r bietent mir iwer dienste vil.
daz ich vil gerne dienen wil,
ob mich heil niht vliuhet;
swâ sich daz geziuhet,
daz ir daz gegen mir suochet
unde mînes dienstes ruochet,
ob iu touc mîn dienest iht.
ich hab von dem keiser niht,
weder huobe noch daz lêhen,
darumbe ich in iht welle vlêhen
oder im dienst erzeigen.
ich bin doch niemans eigen.
ich enwil von im niht hân.
hât mîn vater tôrlich getân,
des wil ich mich überheben,
ich wil im keinen zins geben.
er hât doch gnuoc verterbet.
ich bin des vater enterbet,
ouch ist diz mîn ander nôt,
mir ist der antvogel tôt,
der die guldîn eiger legte.
mit sîner hant er ê erwegte
in der werlde den groesten stein,
ê ich des iemer wurde in ein,
daz ich von mînem lânde
deheinen zins im sande.
er sol sich der rede mâzen,
solich hôchvart gegen mir lâzen:
er mac dar an verliesen.
jâ möht er gerne kiesen,
daz er umb soliche sache
vor mir blibe mit gemache.
er muoz mîn undertân wesen,
ob er wil vor mir genesen.
er hât mir leides vil getân.
daz ich sô vreche rede hân,
daz solt ir âne zürnen lâzen.
deheines guotes ich im gan.
nû sendet er nâch zinse her:
ich bin doch vrî alsam er.
ob man in under krône siht,
der selben wirde man mir ouch giht.
jâ waer ich niht mannes wert,
waz tohte mir schilt unde swert,
solt ich mich sîn niht erwern
unde vor sîme gewalt ernern?
wir sollen ûf gelingen
strît zesamne bringen.
ich wil in suochen mit her.
er sol berihten sich ze wer,
sô er aller beste kan.
mac er guote helfe hân,
der sol im aller werden nôt.
alhie swer ich sînen tôt.
ich wil daz ir im alsô sagt
unde im der worte niht verdagt. "
M
edêamanz sêre erschrac,
dô er hôrte wie die rede lac.
er sprach" ich hân dise wort,
hêr künec künec, vil ungerne gehôrt.
ich möhte alsô sanfte ersterben,
sol ich iwern schaden nû werben
unde von iu die rede bringen,
dâ von iu mac misselingen.
ich râte iu als ir mîn bruoder sît:
verkiesent ûf den keiser nît. "
A
lexander aber sprach
" mîn herze mir ie alsô verjach,
die wîle ich daz leben habe,
sô enstên ich des niht abe,
ich enwelle ûf in schaden pflihten
unde mînen schaden zuo im rihten. "
M
edêmanz sprach aber mê
" bî hern Jovem ich daz swer
daz ez mir ist von herzen leit,
daz ich dise reise ie gereit.
wie mac daz mînen triwen behagen,
sol ich die rede ûf iuch sagen,
dâ von ir gewinnet zorn?
ich wolde daz ir hetet verborn
êre, die ir mir hânt getân. "
" warumbe? "sprach der junge man,
" ich hân ir mê gegen iu gedâht. "
vil kleinôte wârn nû brâht,
er hiez sie vür den vürsten tragen.
M
edêamanz wolt sich entsagen,
mit worten er sich werte.
im riet ein sîn geverte
daz er sie naeme ûf widergelt.
mit urloube roumten sie daz velt.
hin vuoren die Sarrazîne,
A
lexander unde die sîne
zogten ouch an ir gemach.
den winter man sie dâ heime sach.
von Samargôn der bote hêr
huop sich wider ûf daz mer.
ander reise wurden von im gespart,
er gâhte vaste der widervart.
dô er ze dem keiser kam
unde er die rede rehte vernam,
als im der junge hete enboten,
er swuor bî allen sînen goten
daz er râche gegen im naeme.
die Alexandrô übel kaeme.
mit maneger hande vröudenspil
hete kurzewîle vil
A
lexander, der dâ heime bleip.
den winter vroelich er vertreip.
der sich enden dô began,
daz man het ûf den sumer wân
unde sich huop des lenzen teil
der mit süezem sange geil
die vogelîn kan machen,
daz in muoz trûren swachen,
daz sie den winter hân erliten.
des kan sîn süeze sie erbiten,
daz er in ir herze dringet
unde die kleinen dar zuo bringet,
daz von irm süezen schalle
heide unde ouwe erclingent alle.
wenne der lenze sie versnrüenet
mit des meien kunft, sô grüenet
walt unde anger beide.
man siht berc unde heide
mit ir beider gewalte
in wunnenclîcher gestalte;
der walt ouch von in loubet,
des in der winter beroubet,
der wirt wunnenclîchen gar
manegerleie wol gevar,
des manic trûric herz wirt vrô.
die selbe zît was komen dô.
D
er Alexander het erbeit.
schône het er sich bereit
unde die mit im
gegen Darîô heten über mer.
der hêrre sich niht sûmte.
doch ê er ez dâ rûmte,
ez sprach der werde guoter
ze der künegîn sîner muoter
" vrouwe, ir sît hie künegîn,
lât iu wol bevolhen sîn
beide liute unde lânt.
noch mê, vrouwe, sît gemant,
daz ir durch mînen willen tuot:
sît dem armen volke guot.
ich bit iuch al gelîche,
beide arm unde rîche,
daz ir durch triwe die künegîn
in allen lât bevolhen sîn.
lât sie des engelten niht
daz man mich bî ir niht ensiht,
ir mügent niht baz erzeigen mir
iwer triwe, dann an ir. "
D
ie künegîn iren sun an sach,
vor jâmer die guote kûme gesprach.
" ôwê mir armen wîbe, ôwê!
waz sol ich nû vürbaz mê?
dîn scheiden von mir mîn herze müet,
dar ûz dîn leben ist erblüet.
troeste mich vil armez wîp,
bî mir, hêrre, hie heime blîp.
trûter sun, gedenk dar an
daz ich nieman enhân
wann dîn alterseine. "
" vrouwe, niht enweine.
die reise sol uns wol ergân. "
den trôst gap ir der junge man.
sie het im gevolget an die stat
unz dâ er in daz schif trat.
er sprach" vrouwe, dich wol gehabe, "
dâ mit hiez er stôzen abe,
ûf dem mer vuor er dan.
nû huop sich niwer jâmer an,
den man an der guoten sach.
weinende die vrouwe sprach
" du versnrt, hêrre, von mir hin,
ich bin ouch nû verweiset dîn.
mîn lîp dich doch der werlde truoc.
ich hete schadens genuoc,
den ich an Pfilippô kôs,
mînem hêrren, den ich verlôs:
diz scheiden ist sîn ander tôt.
ô werder Dâniêlis got,
ich wil râtes warten an dich,
mit dînem tôde mîn herze brich.
wiltu mir helfe ouch versnragen,
sô enweiz ich wem mînen kummer klagen.
sende mir schiere dînen tôt,
ende mir die bitter nôt,
ich wil doch niht gerne leben.
geruoche mir dis lîbes ein ende geben. "
alsô vant man sie alle tage
umb iren sun in jâmers klage.
ûf mîne wârheit ich daz nim:
er was ir lieber dann sie im.
A
lexandern den künec hêr
sach man varn ûf dem mer
alsô hêrlîche,
man kôs daz er was rîche.
er het doch niht volkes mê
dann als ir habt vernomen ê.
sie wâren aber ze strîte erwelt,
die mit im vuorte der junge helt,
mit den die kiele wârn geladen:
die vorhten wênic der vînde schaden,
guote ors, harnasch in niht gebrach,
wol man sie berihtet sach.
der grôzen kiele wârn,
dâ mit man sie sach varn,
âne ahzehen zweihundert,
ze ieglîchem gesundert
ein galîne unde ein barke.
seigeten snel unde starke,
der sie gnuoc mit in vuorten,
die marner vaste ruorten.
ûf des küneges galînen
sach man dach erschînen
von rôtem scharlache,
dar ûf von tiurer sache
gekroente lewen silberwîz
gâben dar abe liehten glîz.
die andern hete ouch niht vermiten,
ûf der galînen man het ersniten
seltsaene dach von bilden
nach der werden schilden.
als ich die wârheit hân vernomen,
sie wâren ûf daz mer komen,
daz in nihtes gebrach.
rîcheit man an ir verte sach.
mit spîse wârn die kiele bewart,
der in genüeget ûf die vart.
von tambûren dicke erhal
ûf den kocken sô lûter schal,
dâ von daz mer sich erwegt
unde die vische wurden erregt.
ez wart nie künec sô rîche,
der ie sô hêrlîche
ûf dem wâge wurde gesehen,
als wir dem Kriechen müezen jehen.
nû was der künec unde ouch sîn her
sô verre komen ûf daz mer,
daz man ze dem grunde
niht geankern kunde.
dô er niht wann wazzer sach,
seneclich der junge sprach
" ô mîn lânt, veterlîchez lânt,
wie mich dîn süeze hin wider mant!
jâ senet sich daz herze mîn
wider dâ ich geborn bin.
alsô kan dîn süeze wenen,
daz sie ir herze ouch nâch dir senen,
die vlühtic kocke unde kiel
dir nû sêre enphremden wil.
waz du der werden verliusest,
an den du manegel kiusest!
dir was vil wirde von in bî,
der du nû muost wesen vrî
unde ouch die süezen klâren wîp,
die nû quelen irn lîp,
der ougen staete vliezen
unde der regene zeher giezen:
der minne sie sich ânen,
die nû der Persânen
lânt wellen besuochen.
durch mich sie des geruochen.
jâ vörht ich daz die süezen wîp
darumbe hazzen mînen lîp,
daz ich in minne unde man
mit dirre vart enphremdet hân.
grôze saelde ist mir beschert
daz ir deheiner ungerne vert. "
wie er mit sorgen runge
unde in die senende twunge,
er kunde doch vrô belîben,
dem volke die zît vertrîben,
daz sie der arbeit niht verdrôz.
sie dûhte in waere der saelden lôz
ûf der verte vür gevallen.
man hôrte die quecken schallen
unde haben vrô gemüete:
daz machte des hêrren güete,
des herze strîtlich gir besaz.
sîner lânde er gar vergaz,
der muoter unde ander vriunde.
er ahte niht der ünde,
die ûf dem wâge sich regten
unde die kiele vaste wegten.
er bat sie vaste gâhen.
A
sîam sach er im nâhen.
D
ô der junge vürste rîch
der lânde gebirge sô wunnenclich
gegen im erschînen sach,
zehant sîn herze sô verjach,
(daz im prîs wolde nâhen,
er hiez et vaste gâhen)
er sprach" trâcheit vliehent!
die ruoder vaste ziehent!
bevelhent iuch dem segel niht,
wir varn dâ uns êre geschiht. "
die ê gemaches pflâgen,
trâcheit sich die bewâgen,
in den schiffen sie umbe sprungen,
umb die ruoder sie sich drungen,
die sie vaste ruorten.
die kiele sie gâhes vuorten,
daz sie dem stade kâmen nâch.
dô nam Alexander sâ
einen grôzen swaeren schaft,
den schôz der werde mit kraft.
von der galînen er verwunt
die erde. dâ mit tete er kunt
daz er dâ herte wolde sîn.
die marner wurfen die anker în.
waz man in den schiffen vant
daz brâhte man snelle an daz lânt.
lûter ein wazzer niht ze grôz
ûz dem gebirge in daz mer vlôz.
T
hanais daz wazzer heizet:
dâ bî daz her erbeizet
nider ûf ein schoenez gras.
von grôzen gezelten rîche palas
wurden dô gâhens ûf geslagen,
die ouch daz mer dar hete getragen.
schônheit man ûf dem velde sach.
man hôrte von busînen krach,
von tambûren unde seitenspil
was dâ vremder toene vil.
sie heten dâ spîse, guoten wîn,
der etlîchem daz houbt sîn
mit sîner kraft erschellet,
daz er wart gevellet
ûf daz gras sunder sper.
solich was des trinkens wer,
daz sie in Asîam heten brâht.
alsô vertriben sie die nacht.
A
sîâ daz wîte lânt
nâch einer künegîn ist genant,
die etswenne der rîche wielt,
nâch ir den namen ez behielt.
als ich an dem buoche las,
die welt in driu geordent was.
daz ein teil heizet Affricâ,
daz ander Eurôpâ,
A
sîâ ist daz drite,
daz Darîus dô befrite,
der sîn gewaldiclichen pflac.
den zwein sîn wîte über lac.
hoerent waz Asîanen reif
der lânde wîte umbegreif.
T
hanais unde Mêtidôz,
zwei wazzer ze guoter mâze grôz,
die darumbe vliezent
unde der rîche vil besliezent,
dâ mite von den andern beiden
A
sîâ ist gescheiden.
daz rîche gebirge Kaucasas
ze dem lânde zinshaft was:
man vindet Lignâlôe den walt
aldâ in schoener varwe gestalt
beide sumer unde winder.
seltsaene rinder
hât der walt, als man mir sagt.
niwan der keiser dar inne jagt
unde dem er ez erlouben wil.
dâ vliezen klârer wazzer vil,
die daz edel gesteine tragen,
dâ von wir noch vil krefte sagen.
daz paradîs dem gebirge nâhen ligt,
daz ez sich rüerens dar an bewigt.
D
az künegrîche Assyriâ,
M
êdâ unde Persiâ,
M
esopotamiâ unde Arâbî,
T
rîbalibôt unde Tenabrî:
in Arâbî mirre unde wîrouch wirt,
der Vênix ouch sîn vruht dâ birt;
ein kunst heizet lôicâ,
die ist ouch erdâht dâ.
golt gimme unde elephant
bringet Indiâ daz lânt.
T
yriâ unde Sydôn,
S
yriâ unde Amâzôn,
L
eunsnugruns unde Suntîn,
C
elidôn unde lânzesardîn,
L
ididiâ unde Hippipotiticôn,
Y
rcâniâ unde Cilicôn,
A
rmêniâ unde Siciâ,
C
aldêâ unde Babilôniâ;
die lânt sie niht vermîdet,
dâ man zwir saet unde snîdet,
unde daz lânt der Helleruden,
der vil ungetriwen Juden.
P
alestîn heizet daz rîche,
des gewalticlîche
ze der zît die Juden wielten.
J
hêrusalêm sie ouch hielten.
die stat vindet man ouch dâ,
dâ die süeze Marîâ
J
hêsum den heiler enphienc,
dâ von unser leit zergienc,
unde dâ sîn süeze menschlich art
durch uns an dem kriuze ersterbet wart;
unde dâ der reine wart begraben,
die werden stat sie ouch dâ haben.
S
olt ich nennen al die lânt
die in dem ringe sint benant,
sô wurde der rede gar ze vil:
darumbe ich sie versnrwîgen wil.
die vinster ende wolde hân.
man sach den morgensterne ûf gân,
nû muoste entwîchen die nacht.
die vogel huoben ir süezen brâht.
sie tâten mit ir sange kunt
des morgens kunft, als sie noch tuont.
nâch ir wîse süezen schal
brâhte vür die nachtegal,
sich soumte ouch niht der galânder.
der werde Alexander
menlîcher sorgen pflac,
darumbe er âne slâfen lac.
dô er vernam den süezen sanc,
dô was sîn ligen dâ niht lânc.
sîn harnasch was bî im geleit,
dâ het in gâhes în bereit
ein kamerer, der dâ bî im was.
er sazte sich ûf den matraz.
D
az her dannoch alles slief.
dem kamerer er vür sich rief,
sumelîchen er sagen hiez,
daz her er alles slâfen liez.
P
ermêniô was schiere bereit.
sîn sun Pfilôtas, der gemeit,
an dem sich zagheit ie verbarc:
sîn ellen was gegen strîte starc;
unde sîn bruoder Nicânor,
den werder prîs ie truoc enbor,
sô daz sîn leben ze hôhe zôch,
valscheit ie sîn herze vlôch;
H
ector was der dirte suon,
der werdekeit wol kunde tuon,
der ie was der vînde schûr,
in strîte ir herter nâchgebûr.
J
ollas er niht vergaz,
des tât man ie gegen prîse maz,
dâ von der werde nie geschiet:
sîn herz im ganze tugende riet.
dâ reit ein grâve der hiez Lios,
der was von art ein Vranzois:
durch ritterschaft was er dar komen
von Vrankrîche, hân ich vernomen.
der werde unde der wîse
mit durchliuhtigem prîse
was erwahsen der tjostûr:
sîn komen wart den heiden sûr.
dâ was der werde Klitus,
von dem hân ich vernomen sus
daz der vil gehiure
ie brâhte menlich stiure,
wâ er die vriund in noeten sach:
strîtlîcher tât man im dâ jach.
man sach in doch in zühten siten.
die sibene mit dem künege riten
ûf ein hoehe vür die gezelt.
nû sâhen sie berc unde velt
erbûwet rîlîche
unde grüenen wunnenclîche,
hie den weizen, dort den wîn,
hie gâben die vesten bürge schîn,
vil stete der vürste glîzen sach.
in sînem herzen er verjach,
als er ze den hêrren sprach:
" mir wil nû trûren werden swach.
den admirât ich wil vertrîben,
alhie wirt mîn belîben.
waz Eurôpâ hât der lânt,
gesellen, die teilet iu mîn hant. "
sîn menlich herze, daz er truoc,
ze allen zîten des gewuoc
daz ze manheit hôrte.
zagheit er nie bekorte.
dannoch sprach der künec mê,
daz sie gebuten in dem her
daz sie des lândes schônten,
die wîle sie drinne wonten.
" vür eigen ich mirz erkorn hân,
man sol mirz unverheret lâzen.
der liute sol man vâren,
die alsô gegen uns gebâren
daz sie uns wellen widerstreben
unde niht nâch unserm gebote leben.
diz ist mîn rehtes eigen,
daz ich wol wil erzeigen:
des sol man ez geniezen lâzen. "
nâch sîme gebote dô wart getân.
D
ô er der lânde war genam,
unde wider ze den sînen kam,
die sîn rîten heten versnrlâfen.
diz maere wil ich noch zâfen
mit den werden, der ich wil nennen mê,
die noch dâ wâren in dem her.
der herzoge Dêmostenes
mit den werden Cicropides,
in der schar erschein aldâ
der burgrâve von Athêniâ,
der unverzagte Eschinus.
D
îmus unde Nicômacus
die der vînde wênic schônten.
die helde sûre lônten:
wâ in die vînde dienten iht,
des liezen sie unvergolten niht
mit des tôdes ruoder.
sie wâren zwêne gebruoder.
ein werder grâve hiez Niclas,
der ie der vînde schûr was:
an dem sach man ritterschaft erblüen,
die sît die heiden kunde müen.
D
êmêtrius ein vürste hiez,
den menlich prîs nie verliez:
wâ man in bî vînden sach,
menlîcher tât man im dâ jach.
dâ was der klâre Cebalîn,
des site die heiden lêrte pîn,
der bluot er kunde vergiezen:
darumbe man sach riezen
werder wîbe ougen
offenbâr unde tougen.
dâ was der junge Mêtrôn,
des hant gap strîtlîchen lôn.
er vrumte manegen tôten lîp,
daz sît beclagten süeze wîp.
mir sagt von im daz maere
daz der helt waere
kamerer über Kriechenlânt.
an im man niht wan manheit vant.
T
holomêus der minnen gernde,
der ie die vînde was wernde
ritterschaft, die des geruochten
unde strît gegen im suochten;
er stach mit swaerer lânze.
im hete der minnen schanze
sich getopelt alsô wol,
dâ von sîn herze was vröuden vol.
A
minctas ein grâve hiez,
der siufzen in wîbe herze stiez,
dô er Kriechen rûmte:
an strîte der sich niht sûmte.
P
erdicas der starke,
der hêrre von der marke,
die noch Budîn ist genant
(ein sît sie triffet Ungerlânt.
ander sît Venêdier gemerke)
des hôchgemuoten sterke
etslich Sarrazîn enphant,
alsô daz im sîn leben swant.
M
eleâger unde Cênôs,
an den man vil prîses kôs;
C
râthêrus unde Antigôn,
die ouch brâhten sûren lôn,
wenne daz alsô geschach,
daz man die zwêne in strîte sach.
nâch der âventiure zal
dâ was ouch etslich Provenzâl,
der in ritterschefte wâgt den lîp
durch prîs unde durch werde wîp.
von Provenz ein grâve Jôrân,
des helfe wir niht wellen versnrlân,
selb sehste rîter er dâ was.
als mir die âventiure las,
wâ sie in strîte wâren,
man sach sie sô gebâren,
als ob die helde tobten:
die vînde daz wênic lobten.
dâ was der stolze Gwigrimanz,
des prîs unde werdikeit was ganz.
er was ein gast von Britâni.
solich milde was im bî,
daz er dâ vor niht behielt
guotes, des er dâ heime wielt:
des kunde sîn milde niht versnrparn,
darumbe muost er irre varn:
aller sîner huoben velt
hete bedaht ein kleinze gelt.
dâ was Hûbert ein Anglois,
unde Gâlôes ein Vranzois
(die zwêne wâren gesellet),
von in wurden gevellet
sint die heiden als der tou,
daz manic werdez herze rou.
N
iu enwil ich niht verdagen,
ich wil iu von eim rîter sagen,
den man in dem here sach,
als mir die âventiure jach,
der werde waere ein Aliman.
sînem lîbe ich noch guotes gan.
nû er mit uns hie niht sol leben
unde noch den vürsten helfe geben,
daz mac den hêrren wesen leit,
die nû ze strîte sint bereit.
der werde der hiez Vlôriân.
mich müet daz wir sîn manegel hân:
er tete den Asîânen wê.
der werden der was dannoch mê,
die ritterschaft dâ worhten
unde schaden wênic vorhten,
die mir die âventiure hât versnrwigen,
dâ von ir namen sîn verzigen.
N
iu was an tugenden der bewart
gegen Ciliciâ ûf der vart.
dô er kam vür die stat,
dâ von daz lânt den namen hât,
sîner wîsheit er genôz,
daz er dâ bleip strîtes blôz:
in was dâ strîtes unnôt,
die stat zehant sich erbôt
dem vürsten âne schande.
in Cilicier lânde
sus der hêrre dâ gefuor:
etslich stat mit willen swuor,
etslich sich widersazte,
die er ungefuoge lazte,
unde sie im machte vil gereht
unde gegen im ir gemüete sleht.
von danne er rîter vuorte
mit im, die ouch manheit ruorte,
wol hundert oder mê.
alsô mêrte sich sîn her.
D
ar nâch man in in Vrîgiâ sach.
die selbe êre im dâ geschach.
er vuorte der werden man
mit im wol zwei hundert dan,
der snellen unde der vromen,
die im kunden wol ze staten komen.
die âventiure mir gewuoc
daz er doch tete dâ strîtes gnuoc
daz ich nû versnrwîgen wil.
sînes strîtes wart doch sô vil,
solt ich ez iu alles sagen,
ich vorhte es begunde iuch betrâgen.
dô er von den lânden schiet,
sîn vart gegen Trôjâ geriet.
die vant er der liute blôz.
die stat was gewesen grôz,
niun künege sie behielt,
der ieglîcher sunder rîches wielt:
wolt ir die ahte erkennen,
H
omêrus kan sie wol genennen
unde genuoc von in sagen,
daz ich durch in wil verdagen.
der niunde der hiez Laumedôn,
der hielt daz rîche Iliôn.
der künec grôzer rîcheit pflac.
ze bûwen er sich bewac
ein hûs, daz er nande
I
liôn nach sînem lânde.
er hete nâch meistern gesant
allenthalben in die lânt.
er bôt zwei mâz mit golde,
wer imz volbringen wolde.
zwêne daz vernâmen
wîser manne, die dar quâmen;
vür den künec sie giengen,
daz gelübde sie enphiengen.
wie man sie vür mûrer sach,
grôzer wirde man in doch jach
dâ heim in irme lânde,
dâ man sie hêrren nande.
der eine hiez Pfêbus,
der ander hiez Neptûnus.
von irm zouber, des sie wielden,
vür gote die liute sie hielden.
dô daz werc wart volbrâht,
L
aumedôn sich alsô bedâht,
daz er sie wolde triegen
unde an dem gelübde liegen
alsô, daz er in niht engap.
des wuohs im sorgen urhap.
wir hoeren von dem künege sagen
daz er darumbe wurde erslagen
unde Iliôn zerbrochen:
alsô daz liegen wart gerochen.
von Achille daz geschach.
A
lexander die burc zerbrochen sach
unde ander türne ouch gar vil.
noch mê ich iu sagen wil,
daz Alexander vernam.
ze Idâ in den walt er quam,
dâ Ganimêdes hete gejagt.
als uns die âventiure sagt,
daz sîn reine süeze art
von einem arn gezucket wart
ûf in die lüfte hôch,
darumbe manegen vröude vlôch,
ob ez im mohte sîn geschehen
daz er in bî im hete gesehen.
iedoch sie rou sîn ûfvart,
wie er der gote schenke wart,
des Êbê die juncvrouwe pflac
unz an Ganimêdes tac.
A
lexander aber sach
ein papelboum in sô verjach,
dar an er geschriben las
ein dinc, daz vor geschehen was,
ê Trôjâ wart zestoeret.
geruochet ir sô hoeret.
dâ was ein brunne,
ich waene ouch dâ ein bach runne,
der des brunnen vluz enphienc,
wan er in daz wazzer gienc.
des wazzers vluz der ist tief.
P
aris ein juncvrouwen dâ beslief,
(
O
eônês die klâre hiez)
die er durch Elenam sint liez.
P
êleôn hiez die selbe stat,
dâ selbes Pêleus ouch hôchzît hât
mit Achilles muoter, die er nam.
P
êleus des gezam
daz er drî küneginne
(man nante sie gotinne)
dar zuo der hôchzît hete geladen.
dâ von sît in jâmer baden
sich muoste manic herze,
daz des jâmers smerze
unde grôze riwe sô versnrneit,
daz ez ein sterben niht vermeit.
J
ûnô unde Pallas,
die drite gotinne Vênus was.
D
iscordia was dâ heime bliben.
von der ein apfel wart geschriben.
dô sie in der ouwe sâzen,
die gotinne, unde âzen,
D
iscordia des gedâhte
den apfel sie dar brâhte
unsehende sie den ûf den tisch warf.
niht vil ich dâ von sagen darf:
O
vîdius der geprîset
der rede iuch baz bewîset.
guldîn der apfel was,
dar an man geschriben las,
daz daz wunneclîche golt
under in die schoenste haben solt.
an Paris die urteil wurden lâzen,
der sich unreht dar an versnran.
P
allas wîsheit im gehiez,
daz er ir den apfel liez;
J
ûnô die bôt im rîcheit,
daz er ir den apfel niht versnreit;
V
ênus der apfel wart gegeben
durch der minne süezez leben.
alsô ergienc die hôchzît,
von der wart sît vil vröuden quît.
die zwô gotinne des gewuogen,
den rât sie sint an truogen,
daz Trôjâ zestoeret wart.
mich riwet des werden Achilles vart,
der ritterlîchez ende dâ kôs.
manec wert man den lîp dâ verlôs.
D
ô er reit schouwen alsô,
dô kam der edel Macedô,
dâ er vil alter greber sach.
ieglich epitafium verjach
sînes namen unde sîner tât,
als mich daz buoch bewîset hât.
er vant der werden vil dâ ligen,
den lebens vor Trôjâ wart verzigen.
" nâhe mir daz ze herzen gât,
daz an sô swacher stat
die werden recken sîn begraben,
die bî irn tagen haben
werden prîs geüebet.
mîn herz daz sêre betrüebet. "
dô er alsô in rede was,
ein epitafium er ouch las
wie dâ Achilles was verlorn.
sîn herze stach des jâmers dorn,
daz wazzer ûz gegen berge wiel,
über die wangen ez im viel,
daz ez die kleider nazte.
ze dem grabe er sich sazte.
im was umb den hêrren leit,
grôze klage er niht vermeit.
er sprach:" Ô du werder man,
dîn leben mit wirde hâst vertân.
von dir man vil der tugent seit.
mîn herze jâmer nâch dir jeit.
soltestu noch bî mir genesen
oder waer ich doch bî dir gewesen,
ich wolde diz leben verliesen
unde gern durch dich verkiesen;
solt ich dich zeimâl hân gesehen,
mir mohte niemer baz geschehen.
menlîcher tât dîn herze pflac,
an dir vil hôher wirde lac.
er muoz sîn verfluochet,
der des ie geruochet
dâ von dîn küneclîche art
ze dem tôde gegeben wart.
ich enweiz niht wie ich sprechen mac,
wen verfluochet sî der tac,
dô des pfîles wart gedâht,
der dich von dem leben brâht.
swie man dich siht begraben ligen,
noch ist dir wirde niht verzigen.
dîn lop des noch die volge hât,
daz nie menlîcher tât
von deheinem rîter sî geschehen,
als von dir, hêrre, ist gesehen.
des ist vil kleine dîn geschônet.
die werlt alsô lônet;
sie biutet süeze dâ nâch sûr.
mînes herzen nâchgebûr
wil die sorge belîben,
durch dich mîn vröude vertrîben.
west ich, waer ez der gote schult,
sie vernaemen darumb mîn ungedult. "
G
rôze swaere sîn herze leit.
nû hete er heizen dar bereit
niwe milch mit honege gemischet,
(sîn herze in jâmer hischet)
der dürre sant der milch genôz,
A
lexander sie in daz grab gôz
unde allenthalben ûf den stein.
sîn triwe was niht klein,
dier ze dem gebeine truoc.
" unsaelic sî der ie gesluoc
slac ze dem pfîle "!
er sprach:" Unsaelic sî die wîle,
in der erdâht wart die nôt,
dâ von du bist begraben tôt. "
er truoc im triwe, die was starc.
dar nâch berouchte er den sarc
mit wîrouch unde mit mirre.
alsus was dirre
A
lexander bî dem grabe
in vil grôzer ungehabe.
" du hâst noch grôzer êren vil,
des ich dîn sêle bescheiden wil,
daz Homêrus des gedâhte,
daz er dîn lob volbrâhte
unde nâch dînem tôde gewîtet hât.
du hâst gesagt den schanden mat,
sît daz dîn name von sînem lobe
vil wirdikeit liget obe
unde hôhe ob allem prîse swebt
unde iemer in der werlde lebt,
wie dir der lîp ist erstorben:
daz hâstu, helt, erworben.
deste ringer ist mîn swaere
unde ouch mîn sorge waere,
ob ich nâch mir lieze
den mîn lop in wirde stieze
unde nâch tôde prîset sân,
als Homêrus dir hât getân.
sô mir die werlt genâhet
unde überal mîn gebot enphâhet
unde ich bin gewaltic worden
ôsten, westen, sunden, norden
unde als die werlt der sunnen klâr
nimt ir liehten schînes war,
die ein lieht der werlt gît;
daz erwirbet noch mîn strît
daz der werlt orte alle vier
müezen eine warten mir:
wen daz mîn saelde erwirbet,
sô mir der lîp erstirbet
daz ich dan ieman haete,
der mîn tât ze wizzen taete,
daz naem ich vür den paradîs.
got vüege mir den man sô wîs,
der nâch mîns lebens letze
mich in hôhe wirde setze
unde dar nâch âne alle scham
unwandelbaere lebe mîn nam.
der hât zwîvaltige nôt
des nam blîbet mit dem lîbe tôt. "
D
er getriwe unde der reine
kniet klagende bî dem steine.
dô sîn ungehabe was sô grôz,
die rîter haldens dâ verdrôz.
mit rede sie in bestiezen,
niht lânger sie in dâ liezen.
mit in reit der werde man
durch den vorst gegen Tyrôn dan.
A
lexander dirre rede began
rîdende wider sîne man
" ez dunket etslîche wie ich tobe,
daz ich mir selbe sô wol gelobe
unde von mir ist noch niht geschehen,
dâ von man mir muge manheit jehen:
dem gelücke ich mich bevil,
an daz ich mich lâzen wil.
ist mîn gelücke hiute kranc,
ez tuot lîht morgen widerwanc,
daz ez sich an mir êret
unde mir mîn saelde mêret.
daz gelücke daz ist snel,
reht als ein kugel sinewel.
hiute gît ez dem manne guot
morgen trûrigen muot.
ez welzet her unde dar.
der niwan glückes naeme war
unde ez niht gewâgen tar:
dâ vor ich mich wol bewar;
der niht kan sûres lîden,
der muoz daz süeze vermîden.
ez ist ofte geschehen,
daz wir alle hân gesehen,
den eines tages gelücke liez,
daz ez des andern in in saelde stiez.
waz ob mir alsam geschiht?
darumb solt ir verzagen niht.
dem gelücke ich getriwen sol.
ez sol mich machen liebes vol. "
A
lexander aber sprach,
als im sîn menlich art verjach.
" daz ir mir deste baz geloubet
unde iuch selbe niht trôstes roubet,
sô wil ich iu ein dinc sagen,
daz ir doch heimelich sult tragen,
wie ez mir quam
ze der zît, dô mîn muoter nam
P
ausônias mit gewalde.
mit tôde ich den valde,
wênic ich im des vertruoc.
mînen vater er ze tôde sluoc,
er was starc unde ich kranc:
an im mir doch alsô gelânc.
ez solde wol der starke man
mîner zwên gebunden hân.
dô sluoc des gelückes kür
mir ze guote, im ze arge vür.
wie ez mir halt hernâch ergê,
noch wil ich iu sagen mê,
dar nâch dô daz geschach,
waz ich in eime troume sach,
dô ich sus in sorgen was
unde in mînem herzen las
waz ich tuon wolde,
ob ich mich heben solde
oder ob ich blîben mohte,
waz mir zem besten tohte.
der slâf unde trâcheit mir geriet
daz von iu ze gemache schiet.
mit den ougen ich slâfende lac,
daz herze dannoch sorgen pflac.
mir kam vür in slâfe
ein man in grôzem zâfe.
ich kôs an im rîche kleit,
grôz zierde was dar an geleit
mit golde unde mit gesteine
ûf wîze lînwât reine.
mit im ein lieht erlûhte,
daz mich in slâfe des dûhte
wie der sunnen glânzer schîn
mit im drunge zen wenden în.
grôzer schônheit er wielt.
daz kleit sich eben umb in vielt.
wol mich des ze sehen luste.
umb den hals unde ze der bruste
was er wol gehêret,
vil rîcheit dar an gekêret,
dâ der soum ein ende nam
vorn unde hinden ûf den vuoz alsam:
ob ich in rehte merken kan,
deiswâr er was ein himelsch man.
eben geschürzet lac im der schôz.
maneger varwe sîn gewant genôz.
in der wîse sach ich in stên
als die priester ze dem alter gên.
ein rîche snuor sîn houbt bevienc,
ze tal sie über die ahsel hienc.
dar obe ich eine krône sach,
der grôzer schônheit niht gebrach:
die gap von liehte solichez brehen,
daz ich kûm mohte ûf gesehen.
wunnenclîchen was sîn hâr,
lânc reide nâch golde gevar.
die rubîn an im brunnen
roeter dann die sunnen.
an sîner stirne ich zeichen vant,
als got mit namen ist genant.
ich was in grôzen sorgen.
ich wânde mir waere verborgen
sîn rede, ob er begunde,
daz ich der niht enkunde,
ouch wolt ich in gefrâget hân
wer er waere, der werde man,
oder von wannen er waere,
daz er mir sagte die maere,
oder daz er geruochte
mir sagen waz er suochte.
D
ô ich des gedâhte,
sîne wort er gegen mir brâhte.
mit diser rede kam er mir vür:
'dir ist gegeben der saelden kür.
du hâst der krancheit an gesiget.
dîner kraft kein vürste gelîche wiget.
waz die erde begrîfet der rîche,
die mach ich alle gelîche
daz sie dir dienen müezen
unde sich erbieten ze dînen vüezen.'
er gebôt mir ouch alsô
'ô du starker Macedô,
du solt rehte merken mich.
wol ûf, niht lenger sûme dich!
der lânde wîte du solt durchvarn
unde der vînde wênic sparn.
du solt mîne helfe hân,
die werlt wirt dir undertân.
dar zuo du erkorn bist.
wen du in solichem gewande sihst,
als ich vor dir gecleidet bin,
der sol in dînem vride sîn.'
dâ mit sprach er 'got hüete dîn'
unde vuor gegen den lüften hin.
ich weiz wol er ist ein gotes bote
unde ist mîner vröuden tote.
die hât er hôch an mir erhaben
unde mîne sorge tief begraben.
wol der werde mir gehiez.
in guotem trôste er mich liez.
dar nâch er daz hûs begôz
mit süezem ruche, der was grôz,
den ich noch gerne vernaeme,
ob sîn wirde des gezaeme
daz sô süezer smac noch ze einer stunt
von sîner güete mir wurde kunt. "
D
o er den hêrren alsô gesagte,
die rede in wol behagte.
sie wâren komen sô nâhen,
daz sie Tyrôn sâhen.
nû was ez ouch gegen vesperzît.
ûf einem schoenen anger wît
wol eine mîle von der stat
leite sich der künec unde bat
D
îmum, daz er versnruochte
ob daz inner volc geruochte
im die stat mit guote geben,
oder ob sie vîntlîchez leben
gegen im erzeigen wolde:
ervarn er daz solde.
D
îmus sich niht sûmte,
den anger er dannoch rûmte,
ze Tyrôn er mit vride reit.
sîne botschaft er niht vermeit.
jâ heten die innern wol vernomen
A
lexanders zuo komen,
daz volc sich strîtes gegen im bewuoc.
die stat was veste genuoc.
sie heten sich mit wer
wol bereit gegen dem her.
D
ô Dîmus vride genam
unde er dem tor sô nâhen kam,
rîter er gnuoc dar ûfe sach,
ze den er dise rede sprach.
" mich hât der künec her gesant.
er spricht erbeschaft ûf diz lânt
unde giht, daz ir im dienen sult
unde sîn gebot dar an erfult,
daz ir im die stat wellent geben:
sô mugt ir mit gemache leben;
ob ir in diser rede entwert,
sô wizzet daz er an iuch strîtes gert;
er giht daz ir ez im arnet. "
" er ist getriwe, daz er uns warnet
unde stêt wol ze lobene "
sprach ein grâve dort obene;
" nû rîtent hin unde sagt im daz
wir wellen haben sînen haz.
wir vörhten in harte kleine.
die wîle der admirât lebt eine,
sô muge wir wol vor im genesen.
wil er gegen uns in strîte wesen,
er sol daz schier bevinden,
daz im muoz vröude swinden.
wir suln in machen strîtes sat
unde sagen sîner tumpheit mat.
ob der keiser niht enwaere,
dannoch waer ez im swaere,
daz er uns wolde twingen.
im sol hie übel gelingen.
heizent in uns tuon swaz er müge:
ob er iht ze strîte tüge,
daz wellen wir ervarn baz.
rîtent hin unde sagt im daz. "
M
it zühten sprach der werde man
" welt ir niht ander rede hân
wann dise, die ich hân gehôrt? "
" ritent hin, sagt im die wort,
als ir habt vernomen ê.
ir mugt im ouch wol sagen mê.
kan er vor tumpheit sich bewarn,
sô sol er drâte von hinnen varn. "
" ir beginnent ez weizgot beclagen,
sol ich im die maere sagen. "
" wir biten ir iuch versnrwîgen niht,
waz halt uns darumb geschiht. "
der herzoge Dîmus reit sân
wider ze sîme hêrren dan.
er sagt im die rehten maere
waz der burger wille waere.
dô er vernam daz widerbot,
er swuor zehant der burger tôt
unde daz er die stat wolde brechen.
alsô wolt er daz rechen.
dô was von tambûren grôz braht.
mit schalle vertriben sie die nacht
unde mit grôzer hôchvart.
nû bleip ungespart,
D
es morgens, dô sie des dûhte
daz der tac erlûhte,
mit her er vürbaz ructe,
mit sturme er an die stat dructe.
er begunde vast die sînen manen.
die innern sâhen des vürsten vanen,
den Permêniô vaste hin an truoc,
der sich stürmens dâ bewuoc.
die innern sich vaste werten,
als die sich gerne nerten.
A
lexander die stat zerfuorte.
sîn zorn daz volc sô ruorte,
er hiez ez slâhen, vâhen.
gegen Jhêrusalêm er begunde gâhen,
gegen der er des selben willen was.
die âventiure mir sô las,
wie im sîn zorn wart vertriben
daz sie ungemüet bliben.
die von Jhêrusalêm wurden gewar
daz Alexander kaeme dar.
der ir hoehster bischof hiez
mit den andern des niht liez,
die ouch dâ priester wâren,
mit solichen kleidern klâren
als er den man gecleidet sach,
der in dem troume wider in sprach,
dâ von im zwîvel was worden kranc;
nû was der priester tweln niht lânc,
gegen dem künec sie giengen
mit den burgern sie in enphiengen
nâch vürsten rehte schône.
sie jâhen daz er die krône
in Palestîne solde tragen.
nû hoert von Alexandrô sagen
waz sîn wirde dô begienc.
dô in daz volc mit liebe enphienc
unde er den bischof vor im sach,
sîn zuht im alsô verjach,
der vürste von dem pferde saz.
er trat ein wênic vürbaz,
dem volke bôt er sînen gruoz,
dem bischof viel er an den vuoz.
wîsheit in daz lêrte.
sîn gelücke sich dô mêrte.
dô sîne hêrren daz gesâhen,
etlîchen ez begunde versnrmâhen,
daz er sô dêmüetic sich dâ erbôt.
sie sprâchen" waz ist dise nôt?
er wil sich unwitze nieten.
solich êre im muosten bieten
waz er der liute noch ie betwanc. "
er lac vor in gestrecket lânc.
der bischof zucte al zehant
den vürsten ûf bî der hant.
zühteclîchen gegen der stat
der bischof an sîner hant trat.
dô sie nâheten dem tor,
A
lexander hiez dâ vor
der sînen blîben ein teil.
die von der stat wâren geil,
des hêrren vröuten sie sich sêre.
mit gesange erbuten sie im êre.
aller hande seitenspil
hôrte man dâ erclingen vil.
A
lexander hete sîner man
wol hundert mit im heizen gân,
die ouch missewende vlôch:
die pfert man nâch den werden zôch.
wol vierhundert dar nâch riten,
die andern vor der stat erbiten.
von den wurden die gezelt
schiere geslagen ûf daz velt.
D
ie priester den geprîsten
in daz tempel wîsten.
er gap sô rîche kleinôt dar,
der man sît lânge nam dâ war.
mit sîner venje unde mit gebet
A
lexander got die êre tete.
S
alomône jach er wirde,
wen er in solicher zirde
daz betehûs sach erbiwen.
sîn tôt begunde in riwen.
der bischof tete dem hêrren kunt
in wie lânger stunt
der tempel wart volbrâht
von Salomône, der sîn erdâht.
" vierundvierzic jâr worht man dar an "
alsô seit im der werde man.
A
lexandern den geêrten
ir ê die bischof lêrten.
vierzehen tage er dâ bleip.
die zît er mit in wol vertreip.
sie hielten in vil schône.
des gap er in ze lône
siben jâr liez er sie vrî
unde was in güetlîchen bî.
D
az êrste buoch ein ende hât.
solt mir hêr Wolfram geben rât
unde helfe, der bedörft ich nuo.
ich wil dem andern grîfen zuo,
D
â mir sinne sîn bereit.
D
u ursprinc aller wîsheit,
dîn güete ist gemeine,
âne dîn helfe tuge wir kleine.
du teilest uns helfe als du wilt.
dîn gnâde wîsheit zilt
ieglîchem als du im, hêrre, ganst.
waz du uns, vater, helfe manst,
dem dîn wîsheit gâbe gan,
daz er dîn güete merken kan.
du hâst dîner wîsheit vunt
vil durch der prophêten munt,
süezer got, bescheiden
Kristen, Juden, heiden
unde wie die andern sîn genant.
nû ist mîn sin ein teil erlamt
unde versnrteinet worden hart,
daz mir wîsheit ist versnrpart,
wie vil ich der vor mir hoere.
mînes herten herzen oere
mit dînem geiste erweiche,
daz ich ein teil erreiche
gnâden, der dîn güete ist vol.
J
hêsu, der bedarf ich wol
ze dirre âventiure sage,
ûf der geverte ich bin in jage.
ein teil bin ich des ermant,
wie er dîner helfe enphant
der dirre maere urhap ist,
von dem man vil der wunder list,
wie sich der strîtes bewac
gegen dem, der vil der rîche pflac.
I
n Persiâ überal
A
lexanders kunft erschal:
wie er dar kam mit gewalt,
wie sîn geverte was gestalt,
wie er mit vîntlîcher schar
des keisers wolde nemen war,
waz er der lânde hete betwungen
unde wie im was gelungen,
wie er vil stete hete zerstoeret.
dô daz Darîus hete gehoeret,
daz maere im niht behagt.
sîn vûlez herz was nâch verzagt.
gemaches der vürste hete gephlegen,
dâ von het er sich verlegen.
ze strîte er was ze swaere.
jâ sagt uns daz maere
man saehe den admirât unfrô.
des in sîne vürsten dô
begunden mit worten zîhen.
" wil iuch nû manheit vliehen
umb daz ein kint mit krankem her
iuch suocht? von wem habt ir die lêr?
edeler vürste, lât dâ von! "
dô sprach der künec von Cilicôn
" besendent bürge, stete unde lânt,
iwer vürsten râtes mant,
daz sie iu helfe sîn bereit. "
der admirât dô niht vermeit
sîne brieve er sande
in sîner betwungen lânde
künegen, grâven, herzogen, vürsten,
die man sach in den getürsten,
daz sie sich wern wolden,
wâ sie strîten solden.
die dem keiser gerne kâmen,
sô sie sîn gebot vernâmen.
an den vil helfe vander.
ei werder Alexander,
vür dich ich nû swaere dol.
möhtest du nû vriunt haben wol
unde guoten rât, des waer dir nôt.
vil vürsten dô swuoren dînen tôt,
daz sie dir gehaz waeren
nâch ir brieve maeren.
einez mich doch trôstes mant,
dîn herze nie zagheit bevant:
darumbe ich des gewarte an dich
daz an vînden dîn gerich
gar nâch dînem willen gê.
ich hoffe ouch daz dir bî gestê
gelücke, daz dich triutet
unde dir saelde biutet.
W
er möht vor Darîô sîn genesen,
waer im manheit bî gewesen,
als er wol liute mohte hân?
im was die werlt alle undertân
âne Alexander unde die sîne,
die sît lêrten pîne
A
siâne unde Persâne,
die sie tâten lebens âne.
dô Darîus gebot alsô geschach,
schiere man im komen sach
in harnasche junge unde alde,
die strît wolden halden
gegen Alexandrô,
des doch der junge was vil vrô.
wie sie im drôten harte,
al die wîle er sich niht sparte,
mit roube unde mit brande
verterbet er vil der lânde.
D
arîo kâmen vürsten vil,
die ich her nâch iu nennen wil,
den er sînen kummer sagte.
über Alexandrum er klagte.
ietslîcher swuor bî sînem got
aldâ Alexanders tôt.
S
ich bedâhte alsô der Asiân,
A
lexandrô dem jungen man
einen brief er schrîben hiez.
in zwei wahszeichen man in stiez.
den brief der keiser sande
dem vürsten von Kriechen lânde.
die boten, den er bevolhen wart,
mit rîcheit sich huoben ûf die vart.
sie kâmen dâ Alexander lac.
der ie zagheit sich bewac,
den vunden sie mit heres kraft
unde mit vrecher ritterschaft.
der vürste die boten alrêst ersach.
zuo den sînen er sprach
" der admirât uns enbiutet,
waz ez halt bediutet. "
die boten wârn erbeizet.
A
lexander sprach," heizet
den marschalc ir nemen war. "
der schuof in guote pfleger dar,
die dienst gegen in niht sparten
unde ir mit vlîze warten.
als mir die âventiure jach,
an in man rîche kleider sach.
vür den vürsten sie gâhten.
swache kleinôt sie im brâhten.
die boten mit zühten er enphienc.
in kurzewîle er ûf dem velde gienc.
den brief gâben sie im in die hant.
dar an er geschriben vant:
"
D
arîus, aller künege vogt,
des gewalt in wirde sich hât gezogt
von sîner geburte rehte
der hoehsten gote geslehte:
ich schrîbe hie Alexandrô,
mînem diener, alsô:
wie getarst du mir haz erzeigen?
du bist mit dienst mîn eigen.
merke waz dir der brief sage.
schône dîner jungen tage
unde dîner wahsenden zît.
dîn herze dir tummen rât gît.
du bist ze strîte noch ein wiht,
vil leide dir von mir geschiht.
umb dîn vrevel kindekeit
vüege ich dînem herzen leit.
vil sûre du arnen muost
die unzuht, die du gegen mir tuost.
lege dich in dîner muoter schôz,
die êren unde kiusche nie verdrôz:
dâ soldest du haben noch gemach.
(mit valschem munde er daz sprach,
der vrouwen untât er ruocte.)
dîner kintheit baz vuocte
kleinôt, daz mîn milde hant,
A
lexander, dir hât gesant:
biutel, pfenninge, geisel, den bal
dîn kintheit noch uoben sal.
daz dir die geisel bescheinet:
dîn jugent von mir beweinet,
dâ mit enphaest du grôze slege.
bringest du mich in zornes rege,
du kintlîcher affe,
in vinster ich dich schaffe,
die du mit grôzen riwen
unz an dîn end muost biwen. "
D
ô Alexander gesach
die schrift, der im der brief verjach,
der drô er lützel erkam.
guot gemüete er im des nam,
doch was er niht zornes vrî:
der wonet im verborgen bî
in sîn herze er heimlich las
die rede, als im enboten was.
den Kriechen zuht niht vermeit.
dem keiser er gnâde seit
der kleinôt, die im wâren brâht.
mit der rede was er bedâht
gegen den wolgezogen boten:
" ich danke Darîô (alrêst den goten)
dirre hêrlîchen kleinôt habe
unde sîner hêrlîchen gâbe,
dâ mite er mich kan bedenken.
triwe lât niht wenken
den man dô nennet admirât
gegen mir der mâze, als er die hât. "
dâ mite die rede alsô bleip.
einen brief er hin wider schreip,
als er wider wolde enpieten
unde im sîn hêrren rieten.
"
D
ie geisel, die du mir hâst gesant,
D
arîus, mich des ermant,
du maht des niht vrî blîben,
ich enwelle dich umb trîben
als die kint den tophen tuont.
du hâst bewîst mir saelden vunt
mit dem sinewellen balle:
der sinewellen werlt alle
sol ich gewaldic werden,
liute, wazzers unde der erden,
daz sich allez ze dienst mir neiget.
daz pfenninggeld erzeiget,
als ich dich bescheiden wil,
ich sol mit strîteclîchem spil,
D
arîus, dir an gesigen
unde mit gewalt dir obe ligen:
wann mir dîn hôchvart siges giht,
dar nâch man mich gewaltic siht
alles dînes hordes,
den du dâ ze Kordes
unde anderswâ gesammet hâst:
rîcher habe überlast,
der du hâst gehordet vil,
ist mir gezogen erbezil.
von mîner hant ez wirt zerströut;
den die ez nâch kummer vröut,
den ich ez mache wol veile
mit milder gâbe teile. "
die boten wurden wider gesant.
die âventiure mê mich mant,
wie sîn küneclich wahszeichen,
des hant kunde prîs erreichen,
an den brief versnrigelt wart.
dâ was vlîz angekart,
sîn bilde mit kunst dar an ergraben:
in harnasche ûf eime orse haben
sach man in in dem wahse streben,
als ob er strît wolde geben.
D
ie boten brâhten Darîô maere
welich kraft des vürsten waere,
des brief dem keiser was gesant.
die schrift nam er in die hant,
die im die rede brâhte,
die im sêre versnrmâhte.
under des dô daz geschach,
M
ennôn man ûf der verte sach.
der Darîân wolde wizzen
welich ritterschaft sich vlizzen
die mit den Kriechen wâren komen.
ich hân die rede alsô vernomen
daz der werde Permeniô,
des gemüete stunt gegen strîte hô,
an den selben zîten
durch âventiure wolde rîten
unde durch strît, den er suochte;
ob ieman des geruochte
unde ob ieman waer in tjoste ger,
er wolde sîn des veste wer.
ê
r was vil rehte ûf der vart,
die ouch gegen im niht het gespart
der unverzagte Mennôn.
bî dem wazzer Grânicôn
was der vürste erbeizet.
der dô Permêniô heizet
der sach dis banier hôh sweben,
dar inne des keisers zeichen sweben:
einen goltvarwen trachen
von rîcher koste sachen,
vor dem gesmogen lac ein ar.
P
ermêniô nam des eben war
daz ez der vînde zeichen was.
sîn ors stunt vor im ûf dem gras,
dem er selbe gurte baz.
dar ûf der unverzagte saz.
sîn volc hiez er dâ bîten.
aleine wolt er rîten
ervarn die maere,
wer der hêrre waere.
sîn herze was in strîtes ger.
in sîner hant vuort er ein sper
starc, dem was der schaft ein rôr,
vor dem îsen swebt enbor
in grüener varwe ein kleiner van,
dâ sach man entworfen an
ein kleinez wîbes bilde;
man kôs dar an sîn milde,
der er durch wîp wolde pflegen
durch die sich missetât bewegen.
den trachen er vast an kapfte.
mit siten er gegen dem stapfte.
nû sach er gegn im komen her
der was ouch in der selben ger,
daz er prîs wolt bejagen.
er reit niht glîch eime zagen,
er erhuop sich manheit unde kraft.
im vuort bî einen swaeren schaft
ein kleiner knappe niht ze grôz:
gestalter scherphe die lânze gnôz.
dem kinde der hêrre vor reit.
als mir die âventiure seit,
sîn wâpenroc, sîn covertiur
von golde gleste als ein viur.
sîn ahsel ein tiur borte bevienc,
dar an ein niwer schilt hienc;
in lâzûr ein guldîn ar
was ûf den schilt entworfen dar.
ûf ein buckel was geslagen
von rîcher kost, ich hôrte sagen
wie die von gesteine erlûhte,
daz Permêniôn des dûhte
wie sie vor roete brunne
unde erschine ein ander sunne.
alsô het ir mit rîcher kost
erdâht die in von zagheit lôst,
sîn wîp, ein herzoginne,
die im bôt süeze minne.
ich muoz mê sîner schônheit jehen.
ûf sîme helme sach man brehen
von gesteine rîch zimirde.
in heten in hôher wirde
in manegen lânden süeze wîp,
die alsô zierten sînen lîp.
der kleinôt er dâ vuorte,
des herze nie beruorte
zageheit noch schanden krac.
an im vil hôhes prîses lac.
von dem werden gâhen
wârn sie einander nâhen.
dô wart verbunden al zehant.
M
ennôn sîn sper nam in die hant.
den orsen sie gehancten,
gelîch sie beide sancten,
die ors mit hurte wurden getriben.
ob ir sper ganz beliben?
nein, Mennôns wart zerbrochen.
mit dem ganzen er wart gestochen,
daz er vallens muoste pflegen.
sust kund in ûf den anger legen
P
ermêniô unde ûf daz gras,
daz mit bluomen gemischet was.
ir beider tjost alsô geschach,
daz ir dehein nie wort gesprach.
D
em dâ sitzens was verzigen,
den liez Permêniô alsô ligen,
daz er ninder gegen im sach,
wie im doch prîs an im geschach.
alsô reit der werde man
wider gegen den sînen dan.
dô Mennôn kam ze sinnen,
er sprach" ist er von hinnen,
des hant hie prîs hât erholt?
unsanfte daz mîn herze dolt
daz mir verborgen ist sîn nam.
ich verclagte schaden unde scham,
die von dem helde mir ist geschehen,
het er mir sînes namen verjehen.
wie was im von mir sô gâch?
ôwê, daz er niht wider mich sprach.
ich waene ez im versnrmâhte,
daz er von mir gâhte.
ich hân des unverdrozzen
tugende wol genozzen,
dô er prîs an mir bezalt.
nû het er über mich gewalt,
er mocht mich scheiden von dem leben,
sîn triwe mich tôdes hât begeben. "
daz kint sprach" ir mugt ez loben,
ob ir niht kunt an sinnen toben,
daz er sô hinnen kêrte
unde iuch niht sterben lêrte. "
sîn ors er bî dem kinde sach,
dar ûf er sitzens im verjach.
er kêrte gegen den sînen,
dâ er den trachen sach erschînen.
ob im unprîs was geschehen,
im heten doch prîses vil verjehen
die er von kraft gewalde
vor an tjoste valde.
er was darumbe niht verzagt.
die âventiure mê mir sagt.
bî Grânicôn rûmt er den plân,
er huop sich gegen dem keiser dan:
dem brâht er die maere
wie im gelungen waere.
D
er keiser sprach" maht du mir jehen,
hâst du sîne kraft gesehen
unde sînes heres genomen war? "
" daz versnrwîge ich iu gar "
sprach der vürste Mennôn.
" in der ouwe bî Grânicôn
ich mit mînen liuten lac.
aleine ich rîtens mich bewac,
mit mir ein kint, daz vuort mîn sper.
ich sach gegen mir leisieren her
einen helt dem wunsche gelîche.
sîn harnasch daz was rîche.
sînes gevertes mich bevilde.
ein schoenez vrouwenbilde
in der hant er vuorte.
vaste er ûf mich ruorte.
er vuorte ein swaere lânze.
unser beider tjoste schanze
der unverzagte widerlegte,
mit tjost gewalt er mich bewegte,
daz ich sitzens verzêch,
bluomen ze bette er mir verlêch.
dar ûfe er mich ligen liez.
mê smâheit er mir gehiez.
der helt alsô von mir reit,
daz mich sîn rede gar vermeit.
ich enweiz wer er ist oder war er kam,
des hant mir prîs aldâ benam.
er gebârte die gelîche,
als ob im tegelîche
drîzecstunt geschaehe die êre.
waz sol ich iu sagen mêre?
hât Alexander solicher rîter vil,
er mac wol uoben strites spil.
darumbe ich wil doch niht verzagen,
ich mac dô prîs noch wol bejagen. "
D
ô Darîus vernam dise wort,
die er doch ungerne hôrt,
zagheit er von im warf,
der man in strîte niht bedarf.
vil vürsten wâren im nû komen,
die sîn gebot heten vernomen,
der ietslîcher im helfe bôt
unde bî gestên bî sîner nôt.
er hete liute alsô vil,
der zal ich iu versnrwîgen wil,
wann ich ir ahte niht enweiz.
D
arîus hiez machen einen kreiz,
als der rîche Xerses tete,
wann der dâ vor hervart het.
dô man gevarn het den graben,
daz volc muost sich dar in haben,
ietslîcher mit einem pfîle,
dar ûz sich kunden an der wîle.
alsô er der werden zal bevant,
die im ze dienste wârn benant.
ir kunden alsô werte
unz daz die sunne gerte
daz sie ze gemache wolde gân.
er tete als der wîse man,
der sîne schefel überal
ûz unde în trîbet mit der zal,
die er niht gerne verliuset
unde ungerne schaden kiuset:
ob ir ein boeser hirte pfliget,
an dem gnuoc schaden liget;
bî dem der wolf sie bücket
unde in sîn heimelich zücket.
S
ich hete Mennôn bereit,
mit sehstûsent volkes er reit
gegen dem wazzer Grânicôn,
dâ er ê schumpfentiure lôn
an einer tjost hete genomen.
A
lexandrô wârn die maere komen.
dise vünfe sant er dar,
daz die dâ naemen strîtes war:
G
wigrimanz unde Jôrân,
G
âlôes unde Vlôriân,
der vünfte daz was Hûbert,
des herze niwan strîtes gert.
mit den ellens vesten
den unverzagten gesten
gegen Grânicôn ûf den plân
sant er vierhundert man.
schône heten sie sich bereit.
M
ennôn het ouch sich geleit
als er der vînde beite.
ze der tjost er sich bereite.
er hete sich genomen vür,
V
lôriân was in der selben kür.
ûf der plânje zwischen den scharn
dise zwêne kâmen gevarn
gegen einander hurteclîche.
die helde lobes rîche
tâten mit tjoste einander wê.
der ein enphienc aldâ den rê,
M
ennôn, der sich übel rach:
V
lôriân daz sper durch in stach,
dâ von im sîn leben swant.
er velte in tôten ûf daz lânt.
er zeiget im mit der tjost nît.
dô samilierte sich der strît
von den hern beiden.
ê die wurden gescheiden,
die Asiâne tiefer wunden
von den gesten enphunden,
die ze tôde brâhten stiure.
man sach ûz helmen die viure
von slegen ûf gegen lüften varn.
J
ôrân kunde die vînt niht sparn,
G
âlôes mit Hûberte
die vînde dô tôdes werte,
daz die unervorhten
mit den iren dô schaden worhten.
ich wil den strît mit kurze sagen:
der Dariâne wart dâ vil erslagen,
mit den daz velt dâ wart beströut:
des die helle wart ervröut.
vil Sarrazîn ir ende dâ kurn.
die geste liute ouch dâ verlurn,
die Alexander sêre klagte.
die âventiure mir sagte
wie die geste den sic dô nâmen
unde der vînde niht hundert wider kâmen.
gegen Sardîn Alexander vuor.
G
walthers getihte mir sô swuor,
die stat wunnenclîchen lac,
gegen der er dâ strîtes pflac.
zwischen den meren beiden
was Sardîn veste bescheiden:
von einem mer in daz ander vlôz
ein wazzer, des ouch die stat genôz:
gnuoc liuten ist ez dort bekant,
S
angâr ist ez noch genant.
die stat pflac rîches hordes,
die alten nanten sie Kordes.
bî Elles Ponticum dem mer
lac Alexander mit her.
S
ardîn gewan er mit gewalt.
grôz mort dar inne wart gestalt.
dô ergienc doch strîtes vil,
des ich durch kurz niht sagen wil.
ein schoenez hûs vant er aldâ,
daz der rîche künec Mîdâ
hete gebiwen sîme got,
dar inne er im êre bôt.
daz hûs was von rîcher kost.
M
îdâ vröuden was erlôst,
darumb in sîner tage bevilt:
im wâren esels ôren gezilt.
A
lexander kam gegangen
in den tempel. dâ vant er hangen
ein knoten an einem ricke
von seltsaenem stricke,
als des ein wîssage hete erdâht,
der in mit kunst dar hete brâht.
den knoten er dicke besach,
dâ bî ein schrift im verjach,
wes hant den knoten lôste,
daz der wurde der hôste
unde vogt aller lânde.
nû traht er maneger hande
waz im dâ zuo tohte
daz er den knoten loesen mohte.
der stric im wol behagte.
sînen vürsten er sagte,
er sprach" râtent mir dar zuo
wie ich den stric ûf getuo. "
den er dicke umbe kêrte,
sorge sich an im mêrte.
aber sprach Alexander
" ist niht einez als daz ander,
wirt er von mînem swerte entrant,
als ob ich in lôste mit der hant? "
dâ mit daz swert er ructe,
mit vollem slage dructe
er den knoten, daz er zerfuor,
dâ bleip niht hangen wan die snuor.
die sîne wurden gemeine vrô,
dô der edele Macedô
den stric sô menlich lôste,
daz brâht sie ze guoten trôste.
an daz gelücke er sich verliez
daz im mit saelde hilfe stiez.
der wîssage hete des verjehen niht
daz man mit sô getâner geschiht
den knoten solde enpinden,
mit der hant solt man in ûf winden;
wann daz dem hêrren was saelde bî,
ich waer niht zwîvels umb in vrî
unde wolde sorge umb in niht sparn,
er het niht reht aldâ gevarn.
waz liute bî lîbe dô was bliben,
sîn gewalt unde vorhte die dar zuo triben,
daz sie im lobten sîn bereit.
bî Jovî wart gesworn der eit.
im bôt sich zinshaft daz lânt,
daz des jungen vürsten hant
von den lânthêrren enphienc
dô sîn wille alsô ergienc,
A
lexander der êren vogt
gegen der stat Anchiria zogt
in daz lânt Capadocôn.
die künege wâren des gewon
in der stat enphiengen sie krône.
A
nchiria lac sô schône,
daz sie ir gelîche muosten jehen
sie heten nie schoener stat gesehen:
ir mûre hôch unde wît,
wol berihtet ûf strît
mit ûf geschozzen türnen.
an die stat wolde zürnen
A
lexander, der sich des bewac,
mit her die stat er al umbe lac.
die innern sich vaste werten.
sie wolden mit strîte beherten
daz sie im niht wurden diensthaft.
glücke im zeigte saelden kraft,
daz im mit helfe ie was mite.
ez lêrt in haben guote site.
dâ von dem hêrren wol gelânc.
die stat er des mit strîte twanc,
daz sie im dienstes muosten jehen,
als im ze Sardîn was geschehen.
A
lexander die sînen sande.
daz lânt man roubte unde brande,
dem volc sie haz erzeigten,
tôt sie manegen neigten.
als in der junge hete geboten,
man sach die luft von viure roten:
lützel liute dâ genas.
der lânde vürste bî Darîô was,
dem er sich ze helfe bôt,
die wîl sîn volc dâ heime leit nôt.
alsô der junge die lânt betwanc,
des herze ie nâch prîse ranc.
einez ich kiesen wolde,
daz der werde Wolfram solde
von Eschenbach noch bî mir leben:
wolt er mir lêre stiure geben,
sô müeste mir gelingen
unde mocht ouch baz volbringen
die rede, die ich hân erhaben,
solt er mîn sinnel mit sinnen laben,
daz an mir ist unkreftic gar.
daz ich diz maer geuoben tar,
daz tuon ich durch werde liute,
den ich mich ze dienst erbiute.
den boesen sol ez sîn versnrwigen,
der herze sich tugende haben verzigen.
D
es morgens dô der tac erschein,
A
lexander wart in ein
er wolt gerihte gegen Darîô varn.
er hete betwungen mit kleinen scharn
C
ilicôn unde ander lânt
hielt nû gewalteclich sîn hant
von dem mer biz al dar,
von dan er nam der reise war.
die wart im nû vil herte.
er muoste durch ungeverte,
im wurden die stîge enge
von gebirge grôz gedrenge.
durch manegen vinstern walt
der unverzagte an manheit balt
(als mir die âventiure seit)
des tages wol drîzec mîle reit:
alsô gegen strîte stunt sîn ger,
des ist hêr Walther mîn wer.
N
iu het ouch in der selben nacht
D
arîus sich alsô bedâht,
er wolt gegen Alexandrô varn.
daz hiez er rüefen in den scharn.
des morgens dô die sunne ergleste,
die wîten gezelte veste
der admirât hiez zerfüeren.
dô sich daz her begunde rüeren,
man sach ez zogen berc unde tal,
wol sehs mîle überal
was daz velt mit in beströut.
des der admirât sich vröut,
daz er vil volkes mohte hân.
er wânde haben disen man
als in einem sacke.
waz er ab im zwacke,
daz sol hêr Jupiter im vergeben:
jâ kunde der junge wol sîn leben
mit strîticlîchen listen
vor den vînden vristen.
an der Eufrâtes ze tal kêrte
D
arîus. sich dannoch mêrte
sîn her mit ungefüegen scharn,
die durch in kâmen dar gevarn.
daz velt von ritterschaft erblüete,
der geverte die luft mit stoube müete,
daz man sach die sunne truoben.
tambûren hôrte man dô uoben:
die gâben alsô grôzen schal,
der in die wolken vaste erhal.
busînen braht was dô grôz,
berc unde tal dâ gegen dôz
mit gemeinem schalle
heide unde velt alle
mit gegendône erclungen.
die vogelîn, die ê sungen,
muosten lâzen süezen sanc,
des sie der rotten dôn twanc
unde maneger hande seitenspil.
man hôrt dâ vremder doene vil,
die sich wurren in einander.
ei werder Alexander,
waz du mich nû sorgen manst.
ob du mit sinnen strîten kanst,
süezer vürste, des ist dir nôt.
dise gâhent ûf dînen tôt.
nû was sîn schar doch kleine,
der Darîus vürsten gemeine
mit strîte wolden nemen war:
der sich doch werte die kleine schar.
H
oert waz volkes mit Darîô was,
als mir die âventiure las,
die wurben nâch vremdem prîse.
eines ich iuch bewîse,
des die hêrren pflâgen.
mit golde gezieret zehen wagen,
die zugen snêwîze pfert,
die giengen vor den vürsten wert.
mich hât beriht daz maere
daz ûf ieglîchem karrâtschen waere
ein tempel Jovî ze êren,
dar inne sie wolden mêren
dienst, daz sie im tâten;
alsô heten sie sich berâten.
noch heten sie in ir helfe stiur
in ietslîchem tempel viur:
die Persân daz heilic hiezen,
daz sie ze aller zît liezen
haben in vil schoener pflege.
beide dâ heime unde ûf dem wege
sie êrtenz in dem templô.
noch sagt uns daz maere alsô,
daz die tempel wârn von golde,
darumbe in helfen solde
ze allen zîten in strîtes nôt
J
ovis ir vil werder got.
nâch den tempeln zogten zehant
(als mich die âventiure mant,
daz ich iu sage ze diute)
zwelf hande liute,
der schar dehein die andern vernam.
daz volc mit grôzer hôchvart kam.
ir site wâren ungelîche,
ir geverte daz was rîche,
ir harnasch unde ir gewant
von wunneclîchem werke erkant.
in ietslîcher schar
nam man zweinzic tûsent war,
die dar kâmen durch strît
unde Alexandrô truogen nît.
N
iu sach man komen dar nâch
volc, daz man untoetlich sprach,
ûf gezierten karrâtschen:
swert, bogen, schilte, hâtschen,
soliche wer was in bî.
sie wolden sîn vor tôde vrî,
dar an sie wâren gar betrogen.
ir gote heten in gelogen,
die sie dar an wîsten.
dar brâhten die geprîsten
gezierde maneger hande
ûz israhêlischem lânde.
als man sie pruofte mit der zal
zehen tûsent was ir überal.
nâch den selben kâmen geriten
vürsten, die hôchvart niht vermiten.
sie jâhen des keisers ze mâge,
durch den sie wolden in wâge
setzen guot unde ouch den lîp.
sie vuorten gewant alsam die wîp.
dar in gecleidet schône
nâch minne dienste lône
heten sie die wîp bereitet dar,
die ir mit minne nâmen war.
von ir zierde daz velt erlûhte,
daz die andern rote des dûhte,
wie von dem keiserlîchen künne
daz velt von glaste brünne.
hôchvertic was ir gebâren.
mit den vürsten dâ wâren
gecleidet rîchlîche
mit drin vürsten gelîche
vünfzehen tûsent oder baz.
die sprâchen ûf Alexander haz.
D
ar nâch der Asiânen vogt,
D
arîus, mit hôchvart zogt
ûf einem karrâtschen, (als mir jach
die âventiur), dar an man sach
guot geworhte von rîcher kost.
der karrâtsche von golde glost,
dar in verworht gesteine,
smaragt, saphîr, karfunkel reine,
lieht jachande, rubîn tiur
von roete brunnen als ein viur.
der karrâtsche was wît,
vorne hinden unde besît
gesazt der gote bilde,
sîner mâge, als der milde
sie het erziuget von rîchem gelfe,
den goten ze êren, im ze helfe.
rîcheit die man bî im sach
D
arîô keisers namen verjach.
ob im ein ar swebte
zerbreitet als er lebte,
der ouch erlûht von golde.
der ar dem vürsten solde
schirm vor sunne bieten.
hôchvart kunde sich nieten
D
arîus unde die sîne.
mit durchliuhtigem schîne
sach man vor dem vürsten varn
zehen tûsent mit sundern scharn.
von golde unde silber wîzen
sach man der harnasch glîzen,
ir helme nâch tiurem steine gevar.
die werden twanc die minne dar.
schilde, die sie brâhten dar,
dâ sach man ûf entworfen klâr
ze êren der minne
V
ênus die gotinne,
die dar ab gap liehten schîn.
sie wolden der minne rîter sîn.
minne verlust sît an in klagte,
als mir der meister sagte.
ritterschaft was ir ger.
versnrilbert ir schefte, vergult ir sper,
ir wâpenrôc, ir kovertiur:
mit silbervarwe stiur
wârn ir ors verdecket,
mit rîcher kost volrecket,
dar în Vênus was verworht.
sie heten herze unervorht.
ouch riten dem keiser nâhen bî
zweihundert rîter von art vrî
von werden vürsten erborn.
die selben wârn dâ vür erkorn
daz mit ritters tât die jungen
prîs heten errungen.
ir harnasch lûht nâch glânze.
starke sper, schilde ganze
unde niwe vuorte man in mite,
dar an Amor: daz was ir site.
die selbe rote umbevienc
drîzic tûsent volkes ze vuoze gienc.
der undiet schar was vil grôz.
solicher wer daz volc genôz,
daz man heizet helmbarten.
die vuozgenger solden warten,
wann man vîntlich gegen Darîô riet,
daz sie heten strîtes gegenbiet:
alsô het in der keiser geboten
bî sînen hulden unde bî den goten.
N
âch dem keiser kam gevarn
sîn muoter, sîn wîp mit schoenen scharn
unde des keisers kinder.
nâch den vuoren hinder
vünfzic karrâtschen mit amîen,
die in minne niht wolden verzîen.
alles des hûses wirde
unde sînes gemaches zirde
der hêrre in hervart sich bewac:
soliches siten man dâ pflac.
sehshundert mûl mit horde geladen,
der rucke von swaere dolt den schaden,
driuhundert kemmel truogen solt,
kleinôt, silber unde golt.
zehen tûsent man dar nâch giengen,
an den veste schilde hiengen
unde slingen, dâ mit daz volc warf.
zehen tûsent mit gabilôten scharf
sach man aber dar nâch komen,
die im mit helfe wolden vromen.
dar nâch in ringem harnasch kam
der schar der hûfe die zal benam,
nieman sie kunde erahten.
A
lexanders schaden sie trahten,
der ouch die wîle niht enslief.
der saelden schîbe im eben lief,
die treip er volleclîche,
der junge tugende rîche.
dô diz her was ûf der strâze,
der stoup was âne mâze,
in den lüften dâ von ein dach,
daz man den himel kûm gesach.
U
nder des daz dise riten,
A
lexander hete niht vermiten
ern hete Ciliciam durchvarn.
die vînde er wênic wolde sparn.
er sach verwüestet daz lânt,
(ez heten die Asiân verbrant)
daz er dâ iht mocht belîben.
alsô wolden sie in vertrîben,
dô sie gegen im niht tohten
unde sich sîn niht erwern mohten.
er ructe vürbaz mit her.
vil hiuser vant er âne wer,
die dâ vor Cyrus hielt,
ein künec der grôzer rîcheit wielt.
die wâren nû verwüestet gar,
daz lânt was worden volkes bar.
P
ermêniônem er rîten liez
gegen der stat die Tharsis hiez,
die daz volc von dem lânde
dannoch selbe brande.
die stat was ungefuoge wît.
P
ermêniô kam bî der zît,
dô sie wol halp was verbrant.
des volkes ungedult er ervant.
er gap den Persânen trôst.
er sprach" ir sît der sorgen erlôst,
die ir gegen dem vürsten traget.
mîn munt von im die rede iu saget;
welt ir im wesen undertân,
er wil iuch âne swaere lâzen
unde wil iu sîn mit helfe bî,
er machet iuch vor Darîô vrî.
nû wartent, ir hêrren, ob ir
wellent daz geloben mir,
sô muget ir tôdes vrî genesen
unde iemer âne swaere wesen. "
sie sprâchen" als der künec kumet,
ist iht daz uns gegen im vrumet,
des sî wir niht erbolgen
unde wellens gerne volgen. "
under des dô die rede geschach,
A
lexandrum man rîten sach
in die stat ze Tharsis.
G
althêrus tuot mich des gewis
daz der guote sante Paul,
den noch die heiden nennent Saul,
aldâ von vürsteclîcher art
in Tharsis geborn wart,
der sît mit herzen die blinden
von ungelouben kunde enpinden.
den er brâht daz wernde lieht,
daz man iemer âne ende siht.
mit gotes geistes stiure
gap er in der minne viure,
die iemer unzergenglich ist,
dâ mite maneger noch genist
an sêle unde an lîbe. -
daz die minne an in blîbe,
die der minne haben enphunden:
der sich liez durchwunden
unde sich gap durch minne in den tôt
umb unser grôzen sünde nôt,
die sîn marter von uns nam;
der uns mit tôde ze helfe kam:
der helfe daz minne an in gestê
unde ouch sîn minne an uns ergê.
P
ermêniô mit den burgern kam
vür Alexandrum, der sie nam
an sîn gnâde: sîn zuht was grôz.
in Tharsis ein wazzer vlôz,
C
ignus ist ez noch genant.
A
lexander hete sêre gerant
unde in dem harnasch was im heiz.
der sant durch daz wazzer gleiz,
ez was kalt unde lûter gar.
A
lexander nam des war.
der sant unde steine sich drungen:
dô luste den vürsten jungen
daz er dar inne wolde baden.
dâ von enphienc der hêrre schaden,
guot gelücke er dâ verlôs.
an dem werden man wol kôs
daz gelück bî nieman staete ist:
ez wandelt sich in kurzer vrist.
an einer heimelîchen stat
spranc der vürste in daz bat,
dâ in kraft inne vlôch,
dar ûz man in vür tôten zôch.
von hitze, die in ê bevienc,
dar nâch kelde in durchgienc,
dâ von der wol getâne
wart lebender witze âne.
in der stat wart grôz geschrei.
den sînen was wâre vröude enzwei.
von den hôrt man überal
von klage jaemerlîchen schal.
sîe schrîten al gemeine
dise wort grôz unde kleine:
" ô Macedô, der werlt ein bluome,
nâch prîslîchem ruome
dîn herze kunde ringen.
ô wê, nû wil dich twingen
in vremden lânden der tôt.
leit unde iemer wernde nôt
müezen herze durch dich lîden,
die dîn tugent nû wellen mîden.
waz wirde an dir vertirbet
unde zuht mit dir erstirbet!
ô du süezer Macedô,
vil herze die ê truogen hô,
die müezen an vröuden wenken
unde in jâmers tiefe sich senken.
mit swaere werden sie beladen.
jâ nimt dîn al die werlt schaden.
dem dîne süeze junge tage
ê brâhten vröude, dem gîstu klage.
waz du die dînen sorgen manst!
V
ortûna, wie du wenken kanst,
wie man dich unfuogen siht!
ez ist wâr des man dir giht,
du wurdest nie staete halben tac.
wol man dich gelîchen mac
grüenem loube an dem zwî,
dem ouch niht staete wonet bî:
hiute grüene, morgen val,
unstaete vellet ez ze tal.
vür daz tier Tigris bist du sûr.
du kanst sîn der werden schûr.
waz slângen sint unde Thesiphôn
die geben als du niht sûren lôn.
kein tier sint doch sô scharf.
dîn unstaete sich ê wol entwarf
gegen dem, den du hie vellest
unde dem tôde gesellest.
warumbe kürzest du des jâr,
der ie nam rehter wirde war?
durch menschlîche zuht solt er genesen.
du bist sîn muoter unz her gewesen,
den du nû übel lâzen wilt.
er het mit wirde der saelden schilt.
im was die werlt doch bezalt
daz er der solde haben gewalt,
an dem der tôt nû wil gesigen.
darumb uns vröude wirt verzigen.
eiâ, junger süezer künec,
des jugent mit zühten ie was vrümic,
dîn tugende wâren ninder murc,
des wirdest du manegen ougen kurc.
die du von lânde brâhtest her,
den ist dîn tôt nû jâmers wer.
du wilt uns trûren mêren.
sol wir âne dich ze lânde kêren?
daz uns, hêrre, niht enzimt.
der tôt mit gewalt uns den benimt,
der uns bôt menlich stiure.
nû lît hie der gehiure
vor an in jâmers blicke.
manec herze mit riwen stricke
wirt bevangen unde mit nôt,
süezer vürste, umb dînen tôt.
waz werde wîp schaden kiesen
unde an dir vröude verliesen,
dar zuo der minne süezen lôn,
des sie von dir wârn gewon.
wenn die dînen tôt vernemen,
sô muoz riwe ir herze zemen.
ob wir dîn, hêrre, müezen enbern,
muge wir die vînde strîtes wern,
âne dich daz müelich mac geschehen.
wem mac man solicher wirde jehen,
als dîn jugent konde bejagen?
jâ muoz dich al die werlt klagen,
ob du alsô erstirbest
unde ellendiclich vertirbest. "
der hêrren klage unde ouch ir wort
V
ortûna in den lüften hôrt
die rede, die gegen ir wart getân.
ein lützel lachen sie began
gegen dem volke, daz mit jâmer ranc.
sie sprach" die werlt ist harte kranc
an wîsheit sie ist entnihtet.
ieslîcher ûf mich tihtet
scheltwort, als im sîn tôrheit giht,
wen er mich bî im niht staete siht,
alsô daz ez nâch willen im ergê.
ist im wol gewesen ê,
als schiere sich daz verkêret,
sînen haz er gegen mir mêret,
er biutet mir sîn unminnen.
wil er sich des niht versnrinnen
daz ich alsô genatûret bin,
iezunt her, iezunt hin,
iezunt trûric, schiere vrô?
mîn ordenunge stêt alsô,
ich mac niht staete blîben
ich muoz der werlde schîben
trîben her unde dar:
alsô sol man mîn nemen war.
ob ich staete wielde,
den namen ich niht behielde
gelücke, als man mich nennet.
in unstaete man mich erkennet.
dem mîn milde rîcheit giht,
in des hulden man mich siht;
swenne ich mich wandel gegen im
unde im daz guot abe nim
unde sîn hoehe nider drücke,
sô nennet er mich ungelücke.
al zehant sô schilt er mich,
an mir mit worten unêrt er sich.
des ich alles waere vrî,
waer ich der werlt mit staete bî.
des enmac et niht geschehen.
man sol mich iemer unstaete sehen. "
N
iu was dem jungen süezen vromen
ein teil krefte wider komen,
die im in sîn geaeder sleich,
dâ von unkraft im entweich.
gegen dem volke er sich karte,
daz der jâmer mit scharphem garte
mente umb sîn ungemach.
dise wort er trûreclîchen sprach:
" den vînden ich nû nâhen bin.
daz krenket sêre mînen sin,
vindet mich Darîus alsô ligen,
daz mir strîtes wirt verzigen.
wann er mit her sich nâhet,
ich weiz wol daz er mich vâhet.
sol er an mir sînen willen sehen
unde sol daz âne strît geschehen,
geloubt daz wirt mîn ander tôt.
ich bin des lîbes in solicher nôt
unde bin worden alsô kranc,
daz ich des habe deheinen danc
daz kein kunst dâ zuo tuge
der arzte, die mich ernern muge.
wenn mir die urteilîche zît
keine vrist mînes lebens gît,
man muoz die mîne in jâmer sehen.
sol diz alsô an mir geschehen,
ob Darîus âne wer mich vindet,
darumbe vröude swindet
den die ir pflâgen ê.
die müezen klagen iemer mê,
ob ir künec alsô wirt vunden
unde âne strît überwunden.
mocht mir dehein arzet iht gefrumen,
mit sîner kunst ze helfe kumen;
ob mir vrumte kein sîn list
daz mir niwan wurde die vrist
daz ich kaeme ze strîte:
durch lebens lenge zîte
ich die vrist niht wolde hân,
niwan daz strît solde ergân
zwischen mir unde dem admirât,
der mich vil beswaeret hât.
kleiner vrist ich doch ger.
möhte der ieman sîn mîn wer,
der mich sô lânge kunde sparn,
daz ich in strîte vor mînen scharn
kleine stunde möhte erschînen;
D
arîus unde die sînen,
die vrechen Persâne,
müesten siges âne
rûmen wal unde anger.
ich gerte niht leben lânger.
man müeste die vînde sehen verzagen,
nâch in die Kriechen mit vröuden jagen. "
P
hilippus ein grâve hiez,
dem Alexanders vater wirde stiez
mit helfe unde ouch mit guoter gunst.
von rehter arzenîe kunst
man dem getriwen grâven jach.
dô er daz volc sô trûren sach
unde den künec mit swaere ringen,
er gedâhte im möhte bringen
die sorge siechtuomes mê,
der sich gezüge zuo dem rê.
al zehant sprach er zuo im
" ûf mîn triwe, hêrre, ich daz nim,
wolt ir mir gevolgic wesen,
ich hilf iu daz ir mugt genesen.
sît drî tage mit gemache,
siechtuom unde kranke sache
wil ich von iu vertrîben.
welt ir mit gemache blîben? "
er sprach" ich getriwe iu wol.
billich ich iu volgen sol.
mînem vater, dem werden man,
wart ir ie triwen undertân,
des ich ouch gelouben wil
daz ir hânt gegen mir triwen vil. "
P
hilippô, den triwe nie vermeit,
was umb sînen hêrren leit.
daz beste daz er mohte,
daz ze sîner sühte tohte,
dâ mit er in bewarte.
der vürste ouch niht ensparte,
daz in der wîse mîden hiez,
mit senftem muote er daz liez.
alsô von sîner meisterschaft
kam der künec ze sîner kraft.
A
lexander den grâven het erkorn
ze vriunt, daz was Permêniô zorn.
den grâven er wolt vertrîben.
einen brief hiez er shrîben,
dar an er Alexandrô enbôt
P
hilippus hete sînen tôt
dem keiser Darîô gesworn.
von sîner arznîe waer er verlorn.
vil heimelîche daz geschach.
A
lexander den brief besach,
den arzet er darumbe widersaz,
der het im gesaget daz,
solt man in gesunden sehen,
daz müest von trenken geschehen.
P
hilippus einen tranc im brâhte.
an den brief der vürst gedâhte,
grôze sorge er ûf den arzet het,
dem er doch unrehte tete.
kûme der meister des bekam,
daz er den tranc von im nam.
er nam in doch mit sorgen.
den brief, den im verborgen
het Permeniô gesant,
gap er Pfilippô in die hant,
der dar an sînen unwillen sach.
deheines namen der brief verjach.
wer in het gesendet dar,
des kunder ninder werden gewar.
P
hilippus unschuldic was.
den brief er unervorht las.
vil wol der vürste daz merkte,
sîn hoffenunge daz sterkte.
P
hilippus lachen begunde,
zühtic gebaerd er kunde.
er sprach" vürhtent iuch niht.
des tages, sô mir geschiht
daz ich gegen iu wenke
unde mîn triwe an iu krenke,
sô müeze daz leit an mir geschehen,
daz man an mir muge jâmer sehen
unde an mir niemer zergê.
drîer dinge ich mich versnrtê,
der einez an dem manne muoz sîn,
der alsô wirbet den schaden mîn.
als ich mich reht versnrinne,
ich waen iuch der selbe minne
mê dann ieman der mit iu sî,
in lât umb iuch niht sorgen vrî;
oder im ist vil lîhte leit
daz iuch mîn rât niht vermeit,
dâ von ir ze kreften kumt
unde iuch vor tôdes noeten vrumt,
wann er vil gerne saehe
daz ein sterben an iu geschaehe;
oder ez bediutet daz
er treit mir alsô grôzen haz,
daz er mit lügelîchen dingen
mich von iwern hulden wolde bringen.
jâ ist ez dicke alsô komen,
daz der schaden hât genomen,
dem ie untriwe was versnrpart.
von lügen jener unschuldic wart,
als uns dicke ist geseit,
des herze untriwe nie vermeit;
den vindet man in solichem site,
dâ er sich kan beschoenen mite:
sîn herze lügen entwirfet,
die sîn untriwe wirdet
mit sage ûf unschuldigen man,
der sîner rede nie schult gewan;
er vüeget im sînes hêrren zorn
dâ von jener wirt verlorn.
alsô mit untriwen gnist
der untriwen meister ist. "
D
er meister sîn mit triwen pflac.
nû kam ouch vür sîn driter tac.
er het im siechtuom gar benomen.
ze sîner kraft was er komen.
bleiche begunde im entwîchen,
minniclîch varwe wolde rîchen
sîn antlitze, des jungen.
was im ê misselungen,
ob im von siechtuom iht geschach,
dem gelîch man in niht sach.
er wolde die hêrren sich lâzen sehen,
den an im leide was geschehen.
dâ mit er sie wol trôste
unde ouch von sorgen lôste.
der herze vröude umbevienc,
dô der vürste zuo in gienc
unde sie in gesunden sâhen.
P
hilippô sie dienstes jâhen,
des sie im wolden sîn bereit
durch triwe unde sîn werdikeit,
die er an dem hêrren het erzeiget.
mit umberanke wart geneiget
gegen ietslîchem, der im küssen bôt,
umb daz er dem hêrren half von nôt.
man sagt dâ waere vröuden vil,
des ich vil wol gelouben wil.
D
es morgens dô erschein der tac,
A
lexander sich bewac,
dô der wunneclich gecleit
ûf einem schoenem rosse reit
in Tharsis alumbe
der stat rihte, der gazzen krumbe:
er wolde die machen riwe blôz,
der herze ê jâmer umbeslôz.
mit vröuden er die erlûhte,
die er in in herze dûhte
unde sie schiet von sorgen nôt.
A
lexander dô gebôt
daz Permêniô rante
unde die marke brante,
daz Permêniô niht vermeit.
dar nâch er gegen Issôn reit.
die stat mit sturme er gewan,
der liute wênic im entran.
sie wurden vil nâch alle erslagen,
I
ssôn verwüestet, hôrt ich sagen.
grôz mort aldâ geschach.
A
lexander îlte vaste nâch.
der den sic in Issôn nam,
P
ermêniô im engegen kam,
in die stat er den künec vuorte.
sîn tugent doch jâmer ruorte,
dô er daz mortlich ungemach
an dem ervelten volke sach,
daz von hûfen bôt schaten.
die ros sach man in bluote waten,
daz die gazzen gar durchvlôz.
man mocht dâ schouwen jâmer grôz.
die tôten gâben boesen smac.
I
ssôn vor dem gebirge lac,
dâ Alexander muoste durch varn.
er het vernomen daz mit scharn
ander sît ûf den velden
D
arîus lac mit gezelden.
von Kriechen die vrechen man
einer den andern vrâgen began
wâ sie möhten strîten,
in dem gebirge oder dem wîten.
sie gâben alle einander rât,
etlîche wolden an wîter stat,
sumelîche an der enge
in des gebirges gedrenge.
dar zuo sprach Alexander
" mir ist einez als daz ander,
wâ ich strît mit im sol hân,
in dem gebirge oder ûf dem plân. "
P
ermêniô ouch dâ zuo sprach,
dem man ze strîte wîsheit jach.
" eines ich iuch bescheiden wil,
D
arîus mac haben liute vil:
wâ wir an die in enge komen,
ir hûfe in wênic mac gefromen,
wir haben mit in gelîchen strît.
ûf der wîte ir zal uns umbegît
unde umberinget ûf dem plân,
des wir in enge sîn erlân. "
dâ mite die rede sô bleip.
heimelîche brieve schreip
ein Dariân hiez Narbâsones
dem wol gemachten Sisenes,
daz er im enbute die maere
welcher site Alexander waere.
er mante in bî den triwen,
als sie beide heten gebiwen
des keisers hof mit wirde kraft
unde mit starker geselleschaft.
S
isenes, der triwe ein diamant,
an dem man nie untriwe vant,
waz im enbôt Narbâsones
umb ein hâr ahte er niht des.
er wolt im niht wider enbieten.
triwen kunde er sich nieten,
die sich von im nie gespielt.
heimelich er die schrift behielt.
er wolde beiten der stunde,
sô er den vürsten heimelich vunde,
sô wolt er im die rede sagen:
durch anders niht wolt ers verdagen.
des wurden die Kriechen gewar.
die slichen heimelîchen dar,
dâ er den brief het geleit.
den doch untriwe gar vermeit,
dem wart die schrift von in versnrtoln.
dem künege brâhten sies verholn.
sie wâren im darumb gehaz,
daz in der künec hete baz
dann er die selben taete.
daz macht sîn triwe staete.
D
o Alexander den brief gesach,
sich huop des hêrren ungemach.
im wart ûf den rîter zorn,
dâ von der unschuldege wart verlorn.
nach jener lüge getihte
man über den rîter rihte.
ôwê zorn unde nît,
waz dîn untriwe schaden gît!
alsô verterbest du werden man,
der doch untriwen nie began.
nît, zorn schaden wunder bernt,
den man sie lügehaften wernt,
daz er gar verbaere,
ob nît unde zorn niht waere.
sie haben doch ein underscheit:
manegem manne geschiht leit,
der darumbe nîden muoz
des sîme herzen waere buoz
unde kunde sich nîdes mâzen,
waer er leides erlâzen.
die beide ouch nîdes pflâgen
einander sô nâhen lâgen:
mir hât die âventiure gelesen,
waer daz gebirge niht gewesen,
sie heten gesehen einander,
D
arîus unde Alexander.
ê
in hêrre Thymodes hiez,
den des untriwe niht erliez
ern wolde ze Darîô kêren
unde sînes hêrren schaden mêren.
er was ein Thêbânaere,
den er ouch vuogte swaere,
dô er von Thêbas kêrte:
der Kriechen künec er lêrte
daz Thêbas zerstoeret wart.
der tete ouch hie die übervart.
sîne reise er sêre hal.
von Alexandrô er sich stal,
er kam zuo dem Asiân,
dem bôt er sînen dienst an.
der keiser gerne in enphienc.
T
hymodes untriwe begienc.
er sprach" ich gan iu, hêrre, wol
guotes, als ich billich sol.
nû welt ir unwîslîchen varn,
daz ir wol mugt bewarn.
ir vüert al iwern hort mite,
daz ist ein seltsaener site.
ob ir den sic verlieset,
seht waz ir schaden kieset.
waz welt ir muoter, wîbe, kinder?
heizent sie kêren wider hinder.
ob ir iuch lîhte schamet des,
sô volgent mir doch eines.
heizent mit sunder ritterschar
mit huote nemen der vrouwen war.
seht waz schaden ir danne kurt,
ob ir sô grôzen hort verlurt.
wie grôzer kraft man iu giht,
sô wizzen wir doch des waegesten niht. "
wie er in daz beste lêrte,
der keiser sich dar an niht kêrte.
der rât dûhte in boese sîn.
die Persân unde ander Sarrazîn,
die dâ wârn des hêrren rât,
wolden lêren den admirât,
daz er untriwe begienge
unde Thymodem vienge
unde zuo im rihte.
daz was des râtes getihte:
sus rieten sie ûf die geste.
D
arîus was triwen veste,
der rât im niht behagge,
darumb er in widersagte.
er sprach" ich tuo des niht.
mîn edel art mir des vergiht,
wer mich durch guot suoche,
daz ich des mit guote ruoche.
sie sollen blîben mit gemache.
sie sint durch dienstes sache
unde ûf gnâde komen her,
des ich sie billîchen wer.
solt ich mîner wirde name
setzen in ein swache schame?
ir hêrren, ir wîsent mich niht wol.
zîtlîcher ich in helfen sol,
denn ich in iht arges taete.
ich volge iu niht der raete. "
T
hymodes aldâ bleip,
als mir die âventiure schreip.
D
arîus gerne hete gesehen
daz schiere der strît waere geschehen.
T
hymodes er volgte sider.
in Dâmascus hiez er wider
des hordes vüeren daz grôzer teil.
jâ gedâht er daz unheil
unde ungelücke ist schiere komen,
unde daz ouch bezzer waer genomen
ein schedel dann ein schade.
gegen Dâmascô ûf dem pfade
sach man zogen mit dem guote
vreche rîter in hôhem muote.
sie erschinen in strîtlîchem site.
dem admirât muost volgen mite
muoter, kinder unde die küneginne.
in Dâmascô sîn vriundinne,
die im hete gevolget dar,
nam sîner widerkünfte war.
D
arîus hôchverte pflac.
des morgens als erlûhte der tac
unde die sunne wolde ûf gân,
dô het er gerne strît getân.
dâ wâren mit im künege hêr
vier unde zweinzic unde eines mê.
ietslîcher selbsehste vürste was,
als mir der maere meister las,
die ûf dem plân dâ lâgen
unde grôzer rîcheit pflâgen.
man mohte ûf irn gezelden
golt, edel gesteine melden,
daz dar ûf was verworht.
dâ heten die vürsten unervorht
aller gezierde wunder.
ietslîcher vürste besunder
het dâ sîne vrouwen.
man mocht dâ wirde schouwen
beide an anger unde ûf velde.
mit süezem minnegelde
was ez etswâ beströut,
daz die werden wol erfröut,
wie ez halt hernâch ergê
jâ wart aldâ ûf dem klê
ûf der süezen minne schilt
solicher tjost alsô gespilt,
daz man die klâren vallen sach.
âne zürnen daz geschach,
wart etslîcher verruct ir schôz,
daz ir daz diehel erblecte blôz.
in sô süezer ougelweide
gesach man nie anger noch heide.
dô brâhten der süezen wîbe blicke
in manic herze senede stricke,
dâ von die vesten wurden versnrêret,
dâ bî in hôchgemüete mêret.
ûf gezelden wârn dâ rîche dach.
innen man sie baz gezieret sach
von des wunsches âventiuren.
an den wunneclich gehiuren
man dâ soliche wunne kôs,
dâ von die rôse irn schîn verlôs,
die der minniclîchen
mündel niht kunde gelîchen.
die süezen hergesellen
minnen stricke kunden stellen,
dâ mit sie manegen viengen
unde süezen gewalt an im begiengen.
V
rou minne die kan beide
vüegen liep mit leide.
sie gît trûren dar under vrô.
in swaere steigt sie doch herze hô;
swie vil sie senede kunne geben,
sie zilt dâ bî doch süezez leben.
jâ waene ich daz die minne ie bôt
vröude unde dâ bî süeze nôt.
dô was rîcher gezelde vil.
von zwein ich iu sagen wil.
daz eine hete die keiserîn,
daz gap von rîcheit liehten schîn;
sie was sîn swester unde sîn wîp,
die minne wert des vürsten lîp.
bluomen lieht unde grüenez gras
ûf der plânîe gewahsen was.
in der ouwe lac ein wênic berc.
dar ûf sach man daz beste werc
an eime gezelde, daz dar was brâht.
dem keiser was der stat erdâht,
daz er dâ ruowen solde.
von gesteine unde von golde
wâren trachen dar ûf geslagen.
solt ich iu al sîn rîcheit sagen,
maneger sich zühte roubte,
der mir des niht geloubte.
vor dem gezelde ein lôrboum stunt,
ouch ander wurze, die tâten kunt
senften ruch unde süezen smac.
ein brunne entspringens aldâ pflac
ûz einem herten steine
kalt, lûter unde reine.
dem urspringe bôt der lôrboum schaten.
durch die bluomen hôrt man waten
des wazzers vluz unde suoze klingen,
in die ouwe ze tal dringen.
vor den gezelden ûf dem plân
daz wazzer breiten sich began,
dâ ez ouch snelheit verphlac,
daz al umbe den berc lac.
der künec was gegangen hin vor
daz gezelt. hôch enbor
under den boum der vürste trat
an eine wunneclîche stat.
der berc heizt Dêâlamon.
man was dâ vor dar ûf gewon
daz die gotinne kâmen dar,
des ouch die gote nâmen war,
die ir hôchzît niht verlâgen,
mit in sie dâ vröuden pflâgen.
der anger heizt Dêâmaniur.
dar ûf lac der vröuden stiur,
ich mein wîp heideninne,
manec werde küneginne,
die ouch süezen kunden
minne, den sie der gunden.
man sach den künec in wirden stên.
er hiez die vürsten vür sich gên,
der er wol hundert bî im sach.
zuo den er mit zühten sprach.
"
A
lexander uns nâhen lît.
ich hoffe er habe morgen strît.
teilent iwer volc in schar,
schaffent daz ez schône var.
bî iwer edele ich iuch man,
ir sult gedenken ouch dar an,
daz iuch die gote haben erkorn,
von den mit wirde ir sît erborn,
daz ir manheit sult begên
unde iwerm geslehte bî gestên.
wer mac sich iu gelîchen?
von Jupiter dem rîchen
erbet an iuch wirdikeit,
die Cêfalus iu niht versnreit,
des hôhen Jupiters barn.
der wil mit helfe uns bewarn.
von Cêfalô kam Bêlûn,
der muoz von rehte uns helfe tuon.
von Bêlûn kam Abas,
der uns mit triwen günstic was.
von Abas Acrîsius kam,
der uns in sîne pflege ie nam:
sîn helfe ist uns ofte orden kunt,
mit triwen er uns ie bî stunt.
A
krîsius zilte Dânen,
den süezen valsches ânen,
der uns helfe in noeten bôt.
er bekennet ouch selbe strîtes nôt.
D
ânes Perseum brâhte,
der sich ie prîse nâhte,
der süeze vil gehiure
bringet uns vil helfe stiure.
von des werden süezen art
A
chanes geborn wart,
des sun ouch Ortânes hiez,
der ie menlich helfe stiez
vriunden, wa er die wiste in nôt.
wir versnrehen uns an den selben got
helfe, der in niht bevilt,
die er uns ouch mit staten zilt.
I
ch hân iu die genennet gar,
die iwer nemen mit helfe war
unde ouch rât her abe geben
von iren himeln, dâ sie leben.
welt ir iwer geslehte
merken unde wizzen rehte,
jâ wâren sie die hôhsten ie,
die menlich prîs nie verlie.
welt ir dar an gedenken,
sô turret ir niht gewenken
von manheit, die iu ist an geborn.
iu haben die gote helfe gesworn.
ist iu iht zagheite bî,
der machet iwer herze vrî.
werfent vorhte von iu nider,
vazzent manheit an iuch wider.
ir sult darumbe niht verzagen,
hoert ir ein wênic manheit sagen
von Alexandrô dem jungen.
ist an Mennôn im gelungen
unde an den die sic mit im verlurn
unde ritterlich ir ende dô kurn,
die sul wir alsô mit swerten klagen,
daz man dâ von beginnet sagen,
unde ouch sie rechen alsô,
daz er des niemer blîbet vrô.
ir sult ez haben niht vür strît,
niwan vür kurzewîle zît.
wann wir im nû genâhen,
sô sol man in niwan vâhen.
der unzuht wil ich in enziehen.
mir ist leit ob er vliehen
vor unser kraft beginnet.
wol er sich des versnrinnet
daz er übel hât gevarn,
nû enwil er des niht sparn,
er welle dar nâch werben
wie er in strîte muge verterben.
daz wolt er kiesen vür sîn leben.
ich sol mir ander râche geben.
mit êweclîchen riwen
sol er mîn gevangnis biwen. "
(er wolde daz er waere erslagen.
wie wil der arme den verjagen,
der allen vürsten obe ligt,
dem er ouch selbe dienstes pfligt?)
"
A
lexander, ich wiste gerne
von welhem tiuvel dîn herze lerne
untriwe, die du gegen mir begâst.
dich selben du swaere niht erlast,
wilt du gegen mir in strîte sîn.
mir tuont vil lânt doch dienst schîn,
die der gewaltige man
C
yrus nâch tôde hie hât gelân,
die Krêsus unde ander vürsten hielden
unde der mit wirde wielden:
die gewarten alle mir,
ez sol übel bekomen dir.
wie torstest du, boeses wîbes suon,
solich untriwe gegen mir tuon,
daz du mich verkiesen wilt?
dir wirt zornes mite gespilt,
des dîn unsaelde enphindet.
dîn gelücke sêre swindet.
wie man sagt Cyrum begraben,
man sol mich doch vür Cyrum haben.
du solt daz wizzen, lebt er noch,
er trüege mîner dienste joch.
C
rêsus unde ander vürsten, lebten die,
die müesten mir biegen ire knie. "
A
ber er ze den vürsten sprach,
die er stênde vor im sach.
" gedenket, helde, dar an
daz iu Vortûna saelden gan,
die an dem Kriechen ist ersterbet.
manheit ûf uns erbet,
die unser veter nâch in liezen,
die ouch vürsten hiezen.
gedenkent an kint unde an wîp,
die mit wirde minnent iwern lîp.
dâ bî sît ouch des gemant
ir strîtent umb iur eigen lânt.
lernet in strîte prîs bejagen.
wer wil uns dâ ûz der geslehte sagen?
M
emrôtes unde ander risen hêr,
die den goten vrumten herzesêr,
die wîle daz die lebten,
nâch strîtes prîse sie strebten.
ich sage iu wie mir in kurzer vrist
von Alexandrô getroumet ist,
dâ von ich âne sorge bin,
wir behaben sigehaften gewin.
dô ich nâch arbeit ruowe pflac,
vil waste slâfende ich lac
unde sach daz sîne gezelde
gar verbrunnen ûf dem velde
vor der stat ze Babilôn.
dar in vuort man den Mâcedôn
vür mich unversnrunnen.
die gezelt wârn nû verbrunnen.
im wâren rîche kleider kunt,
dô er gebunden vor mir stunt.
ich sprach wider in unde al zehant
der Macedô vor mir versnrwant.
des ich mich alsô kan versnrtên,
sîn hôchvart sol vor mir zergên.
der wir geben liehtes schîn
in den lânden, dâ wir sîn,
bî der unde bî den goten ich swer:
wer mit vlühte krenket mîn wer,
mit eiden ich im gelobe daz,
ich wil im iemer tragen haz. "
D
az volc nam sîner worte war,
nû seht, dô kam geschiffet dar
ein wartman, als man in jagte.
den vürsten überal er sagte
daz Alexander vaste vlüge
unde wider gegen dem mer züge.
er saehe in mit sînen scharn
berc unde tal unsitlich varn,
als ob er ninder trûwet genesen.
D
arîus sprach" welt ir noch wesen
in dem gelouben, als ich iu sagt,
daz Alexander waere verzagt? "
die vürsten sich rotierten,
ir volc sie partierten.
ietslîcher jach im waere gâch
A
lexandrô ze jagen nâch.
ô wê, nû waenen die Persân
daz sie vliehe dirre man,
daz er zwâr niht entuot.
er hât gegen strîte sô vesten muot,
darumbe er wil ersterben,
ê daz er wolt erwerben
daz man in nante einen zagen.
jâ wil er noch die Darîâ jagen.
der wil er sich mit strîte wern
unde sie alsô mit swerten bern,
dâ von ir hôchvart sîget
unde etslîcher sîne vluht versnrwîget.
jâ wolt er âne strît niht leben,
ob im mit willen wolde geben
D
arîus des rîches kür.
ê er strîtes muot verlür,
sîn lânt wolt er ê verliesen
unde daz mit willen kiesen.
ô wê, wes gedenken die,
die im vliehens jehen hie?
uns ist in dirre werlde leben
zweier dinge gewalt gegeben:
ûf ein êwic verliesen
oder ze gewinne kiesen.
wer an daz boese sînen muot
wendet oder daz gerne tuot,
dâ hin ist sîn geleite
der boese vil bereite;
wer sîn gemüete ze gote lât,
bî dem ist got an aller stat
unde hilfet im ze aller stunt.
daz ist dicke worden kunt,
sus was ez ie unde muoz noch wesen.
von eime edlen Juden wir lesen,
dem von den vînden dicke wê
geschach in strîte durch die ê,
die wolt er nâch gotes gebote tragen.
er hôrt im eine stimme sagen,
daz sich die heiden mit starkem her
machten gegen im ze wer,
unde die starker kraft waern:
des solt er sich niht ervaern,
got het des siges im gedâht.
G
êdeôn doch gerne vaht.
er was ein helt unverzagt.
die schrift vil prîses von im sagt.
ze sîme volke der vürste sprach
" got uns ie wârer helfe jach,
alsô wil er uns iemer jehen.
des lâz ich iuch urkunde sehen. "
dô ez an den âbent kam,
von wollen einen schaeper er nam,
den hiez er dan ûf daz velt
verre legen vür die gezelt.
er sprach" wirt der von touwe naz
unde niht die erde, bewîset daz
daz wir den sic sullen hân. "
des morgens dô der werde man
besehen wolt die wollen,
die was gar envollen
betowet unde niht die erde.
des vröute sich der werde,
dô in daz got bewîste.
G
edeôn der geprîste
hiez daz volc komen dar
unde der wunder nemen war.
dô daz volc die wârheit sach,
grôzer vröuden ez im jach
unde begunden sich ze strîte
berihten an der zîte.
A
ber sprach der vürste hêr
" ir sult noch trôstes sehen mê,
unde unser got wil ruochen,
daz well wir hînt versnruochen. "
G
êdeôn der wol bedâht,
dô ez nû wolde werden nacht,
dô hiez der vürste maere
aber den schaepaere
tragen ûf ein schoenez gras,
sô ez schoenest dâ was.
er sprach" ob daz alsô ergêt,
daz dirre schaeper hînt bestêt
trucken unde in der tou verbirt
unde die erde begozzen wirt,
daz ist ein zeichen daz wir gesigen
an den vînden unde in ob geligen,
unde daz der hôchgelobte got
uns von sînem gebot
unde von sîner kraft sol loesen
von dem volke boesen,
daz uns wil trîben von der ê,
die der werde Moisê
ûf Sînâi dem berge nam, "
des morgens dô die nacht hin kam,
dô gienc der vürste schouwen
mit dem volke ûf der ouwen.
dô vant er den schaepaere
als er gederret waere,
die bluomen beflozzen,
daz gras wol begozzen
als ez genetzet hete der tou,
daz der werden wênic rou.
wol kan der hôchgelobte got
die sînen troesten in nôt.
G
êdeôn was wol ze wer
mit eime kreftigen her.
dô er ûf strît sich het beriht,
dô vernam der hêrre, als uns giht
die schrift, daz im ein stimme sagt
daz der vürste unverzagt
solt daz volc von im lâzen,
die vînde mit kleinem her bestân,
ûf daz an im besunder
erschine gotes wunder,
sîn gotlich kraft unde sîn gewalt.
G
êdeôn der degen balt,
als in die stimme bewîset het,
gar unervorht er daz tete.
niht vil liute er mit im nam,
mit den er an die vînde kam
unde sluoc der manic tûsent tôt.
die sînen liten keine nôt.
er vuorte ir vil gevangen dan.
A
lexander der werde man
hielt sich ouch vast ze gote,
unde vuor in sîme gebote.
ob den sô siges kam gezemen,
des sol nieman wunder nemen.
I
n Issôn der vürste lac,
dar inne er hôchverte pflac.
D
arîus dem schaden nâhte.
durch daz gebirge er gâhte
an der Eufrâtes ze tal.
von busînen hôrt man schal
unde von anderm vröudenspil.
man sach vil kocken unde kiel
gezieret ûf dem wazzer komen.
im het vür kurzewîle genomen
ein rîter der was hôch gestigen
ûf einen turn. nû sach er ligen
der vînde etslîche mâze
in strîtlîchem gelâze.
den unverzagten dûhte
wie daz velt erlûhte
von irm harnasch, daz gap schîn,
als ob kleine sunnelîn
durch die hol in vinster drungen.
manegen rîter jungen
sach er halden in wirde
von spaeher kost zimirde,
als sie heten bereitet dar
die ir mit minne nâmen war.
vil schônheit man mit in vuorte.
der minne kraft sie ruorte,
die sie ze ritterschefte twanc.
zagheit was an ir herze kranc.
der wartman wîsheit wielt.
ûf dem turne er sich enthielt,
er wolde des heres komen sehen
unde ir geverte reht erspehen.
I
r was sô vil nû komen durch,
daz er velt noch die vurch,
berc noch die ouwen
ninder blôz mohte schouwen,
ezn waer vier mîl al umbelegt.
dannoch sich manege storje regt,
die nâch den êrsten kâmen gevarn
ritterlich mit gezierten scharn.
die banier ûf dem velde vlugen
gestact ûf karren, die zugen
gewâpent kemmel unde merrinder.
nâch den sach er hin hinder
komen vil elephande,
der last in strîtes mande.
er gedahte er solt sich sûmen.
den turn begunder rûmen.
er kam dâ er den vürsten vant,
dem er vaste ze strîte mant.
ê
r sprach" wol ûf, welt ir iuch wern,
wir sullen hiute vînde zern
unde prîs an in erwerben.
sie müezen vor uns ersterben.
al die werlt suocht uns mit her.
jâ hât lânt unde mer
D
arîus kraft bedecket,
daz uns ze strîte wecket. "
dô Alexander het vernomen
daz Darîus was über komen,
den schilt er ze ahsel swief.
mit lûter stimme der werde rief
" harnasch her! harnasch her!
nû ist mir komen des ich ger. "
die vürsten er vaste mante.
gegen den Persânen er rante
allen sînen vürsten vor.
werder prîs truoc in enbor.
unsiteclich der werde vogt
gegen den Darîânen zogt,
der schar er schiere hete zertrant.
mit im die werden kâmen gerant,
die gazzen durch sie hieben.
man sach dô helme klieben.
die Persân riefen" Jupiter "
(daz in der hülfe was ir ger),
"
M
acedô was dirre krîe.
hurtâ, wie der vrîe
in dem her sich umbewarf! "
sîn swert ze beiden ecken scharf
vast ez durch die helme wuot.
P
ersân heten ouch den muot
daz sie wolden strîten.
sie heten an allen sîten
die Alexandrînen umbezogen:
wâ er sie sach ze huofe gesmogen,
aldar mit hurte er dructe;
von einander er sie ructe,
wâ er mit sînen scharn vuor.
als mir die âventiure swuor,
im greif dô nieman in den zoum.
wâ gedrenge was, dâ macht er roum.
wol zweinzic tûsent valten sie dâ tôt.
solich enphâhen er in bôt,
alsô kund er sie des enziehen,
daz sie ê jâhen er wolde vliehen.
ungefuoge erz an in rach.
ir hoffenunge was nû swach,
der sie sich vor versnrâhen,
dô sie im vliehens jâhen.
sie hetn alsô lûten ruof,
der vil ungemaches schuof
den Kriechen unde Alexander.
manege rote vander,
an die er mit strîte kam,
der ein die ander niht vernam.
waern sie einer sprâche gewesen,
jâ möhte nimer sîn genesen
der unverzagte Macedô.
D
arîus hete gedâht alsô,
er solt in umbeziehen,
daz er niht möht entfliehen:
er wolt in gar gewissen haben.
sîn volc hiez er vaste an in draben
(ez was vil wîslich getân):
sô enwolt et disen werden man
guot gelücke niht verlân.
wem Vortûna heiles gan
unde wem ez bî ist mit saelden siten,
der hât schiere gestriten.
gewissem dinge ez schirm gît.
nieman sô sêre beswaeret lît,
ezn künne in schiere erheben hôch.
guot gelücke die Persân vlôch.
staete dinc ez kan erwegen,
ganz gelücke ez wil ouch regen.
ez macht den vrischen ungesunt,
vesten dingen tuot ez wanken kunt,
grôze hoehe macht ez nider,
ez vert hin, ez vert wider,
ez vert dar, ez vert her,
gelück ist deheiner staete wer.
A
lexander mit den sînen
vuogte den vînden tôdes pînen.
nâch dem strîte in müede lêrte
daz er in Issôn kêrte.
dô lêrte manegem tôdes val
vor Issôn behaben daz wal.
A
lexander was in der stat.
sîn rîter er gemeine bat
daz sie sich legten ûf daz velt
unde dar ûf slüegen ir gezelt.
daz vil gâhes geschach.
schône man sie ligen sach.
nû was ir her doch kleine.
ez gebôt der valsches reine
daz die vürsten vür in kaemen,
grâven, rîter, unde vernaemen
waz er in sagen wolde,
wer bî im strîten solde.
die vuozgenger wâren in der kür,
er sprach die solden zogen vür.
ze Nicânor der vürste sprach
" dich man ie bî manheit sach,
der ich noch getrûwe dir
unde daz du helfe bietest mir,
als dich dîn triwe lêret.
dîn menlich prîs dich êret.
ze mîner zeswen sîten
solt du bî mir strîten.
T
holomêus dir helfe biute,
des herze ouch manheit triutet
unde tât die sich ze prîse zôch
(unpris ie Tholomêum vlôch),
unde der burcgrâve Aminctas,
der ie der vînde schûr was.
sîn schilt sich ie gegen der herte bôt,
an im ist alle zagheit tôt.
sîn vrechez herze nie vergaz
der dinge die man gegen prîse maz.
P
erdicas mit sîner vrechen schar
neme dâ mit dir strîtes war.
lobes dem werden nie gebrach,
wâ man in bî vînden sach.
der kan mit sînen henden
der vînde hôchvart swenden.
C
ênôs sol man ouch dâ sehen,
dem man ie hât gejehen
daz er mit ritterlîcher tât
in strîte prîs erworben hât.
menlîcher wirde man im ie jach. "
ze Klitus er dazselbe sprach,
er solde mit den sînen
in der selben rote erschînen.
er sprach ze Meleâger
" gedenke, helt, daz biz her
dîn herze manheit vuorte,
zagheit ez nie beruorte.
nû schaffe hiute daz dîn hant
der vînde hôchvart mache pfant. "
D
ie vürsten, die ich hân genant,
an den er guote helfe vant.
als mir die âventiure las,
ietslîcher mit sunder schar dâ was,
den sie ze vürsten wârn gegeben.
sie kunden swenden der vînde leben.
doch was ir geleite vor
der unverzagte Nicânor.
er schuof zem linken teile,
der den tôt gap wolveile
den vînden, wâ er an sie kam,
P
ermêniô, als ich vernam.
ze dem wart geschaffet dar
C
râthêrus mit sîner vrechen schar.
des gemüete ie stunt sô,
daz er strîtes was vrô,
wâ er mit vînden den solt tuon.
P
hilôtam, Permêniônis suon,
unde Hector sînen bruoder,
die mit tôdes ruoder
durch die vînde kunden varn,
die schuof er dar mit iren scharn.
A
ntigonum er zuo in vuogte
mit den sînen, des sie genuogte.
noch heten ze strîte sich geschart
an den nie zagheit vunden wart
D
îmus unde die geste.
sie wârn irs muotes veste.
mit scharn sie schône lâgen,
sie torstenz wol gewâgen.
I
n harnasche Alexander
von einer schar ze der ander
mit verbundem helme rante,
die vürsten er vaste mante,
mit im sîn schiltgeverte
ê
ufêstiô, in strîte der herte.
in stiez daz alter glîchez zil.
er hete mit ritterlîchem spil
wirde unde prîs gewunnen.
zagheit was im entrunnen,
daz man die ninder bî im sach.
schoene unde tugende man im jach.
er het sô wunneclîchen lîp,
darumb in minten süeze wîp,
der vröuden vil an im lac.
die klagten verlustbaeren tac,
dô er rûmte Kriechenlânt;
die man nâch im in riwen vant.
des lîbes kleine er was doch starc.
der künec sîn heimelich zuo im barc,
er getrûwet wol dem jungen man
(alrêst entsprungen im die gran).
bî Alexander man in rîten sach,
der ze sînem volke sprach
" erzeigent hiute triwen site.
vürsten, grâven, rîter ich bite
dar zuo waz ich liute hân,
daz sie vorhte wellen lâzen
unde manheit an sich vazzen
gegen den strîtes lazzen.
nû seht sie sint vil nâch verzagt.
waz man uns grûse von in sagt,
der merke ich eine niht an in.
wir erwerben hiute prîses gewin.
lât hiute swert erclingen,
lernent nâch lobe ringen
unde nâch hôher wirdikeit,
die man nâch Achille seit
unde nâch vil vürsten, die sint begraben,
der namen wir noch lebendic haben,
daz ir iuch zwîvels welt verzîhen.
vrîheit ich wil verlîhen
den die ê wârn mîn eigen.
ich wil triwe erzeigen.
iuch suln erbarmen niht die sper.
lât iuch vinden in strîtes ger!
lernent vaste die bogen ziehen,
lêrt die vînde vor iu vliehen.
ir hêrren mit den slingen,
ir sult hiute die arme erswingen,
daz man nâch iwer lebens tagen
von iwer manheit müeze sagen.
ir mit den helmbarten,
durch die vînde schrôtent scharten,
daz sie iwer kunft enphinden
unde vor iu mit valle swinden.
vüegent den Asiânen leit! "
A
ber ze den vürsten er reit.
er sprach" ir sît dâ vür erkant
daz man ie triwe an iu vant
unde manheit, die des geruochten
daz sie iuch mit strîte suochten.
die werlt kan des gegen uns gern,
sie wil uns diensts unde helfe wern.
seht erwunschten tac unde ouch die zît,
dâ unser vröuden vil an lît,
die uns mit saelden sît gehiez
V
ortûna, die uns nie verliez.
sie was uns bî mit helfe siten,
dô wir mit Thêbânern striten:
dô was sie uns siges wer.
von Eurôpâ unz biz her
habe wir vil lânde betwungen.
uns ist noch wol gelungen.
ûf den selben gedingen
wel wir nâch prîse ringen.
als ich die vînde hân gesehen,
ich enmac an in gespehen
ninder werlîchen lîp.
nû seht sie halten als die wîp.
niwan hôchvart sie sich vlîzen.
merkent wie sie von golde glîzen.
sie vüeren wîbes kleider an,
wie möhten sie menlich site hân?
sie kunnen zwâre niht wann dröun.
uns sol alhie ir golt erfröun,
des sie vil haben herbrâht;
des hât vrouw Saelde uns erdâht.
wie solt in sic genâhen?
sie turren niht wunden enphâhen,
sie sint weicher dann die vrouwen.
durch zimier sul wir sie houwen
mit herten swerten, die wir tragen,
dâ von wir werden prîs bejagen.
ir habt ie liebe mir verjehen
unde triwen, daz lât mich hiute sehen.
wann ir sô gewerbet
daz ir die vînde ersterbet
unde ich von iu verhouwen sehe
iwer helme, schilde, alrêrst ich jehe
daz ir mit triwen meinet mich,
der ich gegen iu versnrehe mich.
wizzet, wer sîne vînde spart,
daz sich der niht wol bewart.
rechent hiute den alden nît,
den von alder her an dise zît
gegen uns die Persân tragen.
sie haben uns vriunde vil erslagen,
sie haben von unrehter kraft,
unser vordern gemacht zinshaft,
sie haben uns noch vür eigen:
nû sul wir in daz erzeigen
mit slegen unde mit tôdes pîn,
daz wir vrî wellen sîn.
waz ir der vînde vor iu seht,
wie grôz ir iren hûfen speht,
ob wir sie gar erslüegen;
jâ solt uns niht genüegen
vür schaden, den uns haben getân
A
sîân unde Persân.
gedenkent an kint unde an wîp!
habt werlîchen lîp!
diz giltet niht wann sterben
oder wir müezen prîs erwerben.
sît hiute der vînde schûr!
waz ir gewinnet, daz sî ûr,
des ich iuch williclîchen wer:
niwan aleine des lobes ich ger. "
D
es siges als er im verjach,
D
arîus des selben sich versnrach.
die Alexandrînen zogten zuo.
waz welt ir daz Darîus tuo?
er hiez im sîn harnasch bringen.
von guldînen ringen
mit tiurer kost was ez zuo brâht,
dar ûf wârn mit kunst erdâht
vil tôter künege bilde.
vernement von sînem schilde,
wie der was gehêret,
rîche kost dar in gekêret.
siben ringe er behielt
der ietslîcher koste wielt.
I
n dem obersten ringe man las
wie Babilôn erbûwet was;
warumbe des Memrôt erdâhte,
durch daz im kein vluot mê nâhte.
an dem andern man gemâlet sach
wie got die hôchvart an im rach,
mit sîner kraft gewalde
der vürsten hôchvart valde,
darumbe ir werc niht volkam.
die ê einer sprâche gezam,
êbrêisch, daz sie kunden,
seltsaener sprâche sie begunden.
eines morgens die meister ûf stunden
unde irs werkes begunden:
deheiner vernam der andern wort.
ir êrste sprâch was in zerstôrt.
ir keiner wiste waz der ander sprach.
wes in der ander zuo verjach,
des vernam er niht umb ein hâr;
hiesch er kalc, man bôt im wazzer dar.
dâ mit sie got von dannen treip.
vürbaz er ungebiwen bleip.
in dem dritten man gemâlet sach,
wie hêr Jeremîas sprach
ze den ungetriwen Juden,
den verfluochten Helleruden:
" ir habt gesündet wider got,
darumbe müezt ir lîden nôt.
er wil iuch mit guote unde mit leben
in Nabuchodonosors hende geben.
er sol die sünde rechen
unde iwern schaden zechen;
darumbe ist daz mîn rât,
gebt im Jhêrusalêm die stat:
welt ir vor dem künege genesen,
ir sult ze sîme gebote wesen. "
S
edechîê was daz ungemach,
daz er in triwen in verjach,
den Juden ez ouch kunde versnrmâhen,
J
eremîam hiezen sie vâhen
unde werfen in ein swachez hor.
daz rach an in Nabuchodonosor.
an eime strîte ez sô ergienc,
N
abuchodonosor Sedechîam vienc:
daz gemaelde der vierde rinc beslôz,
der ouch spaeher kost genôz.
N
abuchodonosor swuor der Juden tôt.
einem hêrren er gebôt
der hiez Nâbuzardas
(sîner köche vürst er was),
daz er Jhêrusalêm braeche nider
unde im braehte hin wider
gevangen ze Babilônîâ
waz er volkes vunde dâ.
nâch sînem willen daz geschach.
N
abuchodonosor man ungeduldic sach.
nû hân ich vernomen daz,
wie er aldâ ze gerihte saz,
wie zorn sîn herze ruorte:
vil der edeln man vür in vuorte,
die hiez er vor im vellen tôt,
ouch muosten lîden die selben nôt
des küneges Sedechîas kint.
in selben hiez er machen blint,
in einen kerker man in warf,
dar inne muost er pîne scharf
unz an sîn ende lîden.
der malaer wolde vermîden
etslîche smaehliche geschiht,
der vant man in dem ringe niht,
die ir doch hât gehoeret vor:
wie der rîche Nabuchodonosor
was ein rindes bilde.
ninder ûf dem schilde
man aldâ gemâlet sach
waz im nâch tôde sît geschach.
einen sun der vürste liez
Ê
vilmôradac der hiez.
dô der vater was begraben
unde er daz rîche solde haben,
dô gedâht daz ungetriwe kint
daz der vater gewesen was ein rint,
unde wie got durch Dâniêlis bet
an im genaediclîche tete,
der in brâht ze menschen sider.
er vorhte daz der vater wider
von tôde ze lîbe kaeme
unde im sîn hêrschaft naeme.
J
oachim ein sîn vürste im riet,
der in von sînen triwen schiet.
dô der vater begraben lac,
in hiez nemen Êvilmôradac
unde daz man ze stücken snite
sîn âs den gîren teilte mite.
Ê
vilmôrodac drî süne liez,
L
âbazar der eine hiez
unde der ander Nâbuzar,
sîn driter sun hiez Balthasar.
an dem vünften ringe man kôs
wie Balthasar sîn leben verlôs,
wie daz dar zuo was komen
als ir dâ vor habt vernomen
umb sünde, der in niht bevilt.
der sehste rinc daz behielt,
dar in mit kost was erdâht
wie Krêsus mit Cyrô vaht
unde wie Krêsus den sic verlôs,
dâ von er grôze smâcheit kôs.
C
yrus wolt in haben verbrant:
daz ein güsse widerwant,
die kam an den stunden,
dô man in het ûf gebunden.
daz volc die vluot dannen treip,
dâ von er bî lîbe bleip.
alsô entran er dem rôst.
er jach in heten die gote erlôst.
sîner tohter saget er daz,
die im ander rede maz,
er solde sîn güften lâzen
unde sich rüemens mâzen,
unz daz er besaehe
wes im daz ende verjaehe.
dar nâch über manegen tac
C
rêsus slâfende lac.
in eime troume sach er
wie sîn got Jupiter
im sîn houbt twüege
unde in den lüften trüege,
unde wie Pfêbus der got
sich ze sînen vüezen bôt
unde im die truckente beide
mit wîz lînîn kleide.
den troum der tohter er sagte.
der wîsen er niht behagte.
sie sprach" vater, ich sage dir
vür wâr, du solt gelouben mir,
mîn sin dir daz bescheinet
waz der troum meinet.
C
yrus sol dich vâhen,
dar nâch heizet er dich hâhen;
J
upiter bediutet daz
du wirdes von dem regen naz,
der dîn houbt begiuzet:
ûf die vüeze er dir ouch vliuzet,
P
hêbus mit sunnen truckent dich.
alsô dîn leben endet sich. "
in dem lesten ringe ûf dem schilde
sach man wie der milde
C
yrus mit einer vrouwen streit,
T
amiris, die im vuoget leit.
in Amâzôn sie vrouwe was,
als ich an dem buoche las.
an dem strîte sie in vienc,
an dem sie grôzen mort begienc.
den vürsten sie enthoupten hiez,
den tugent unde wirde nie verliez
bî sîner zite jâren.
tôt, wie du kanst vâren
der die prîs mit wirde tragen,
die kanstu von der werlde jagen.
werlt, du biutet swachen lôn,
sît daz die vrouwe von Amâzôn
den sic dem werden ab ervaht:
der vil vürsten dar zuo brâht,
daz sie im ze dienste muosten sîn,
dem hie ein krankez vröuwelîn
unde ein unstrîtlich wîp
nam lânt liute unde den lîp.
D
ie werlt unstaete triutet.
waz man ir dienstes biutet,
die sint alle gar verlorn.
sie hât den menschen schier verlorn,
an dem sie gâhes ist verzagt:
wenn er gelît, erst schiere verclagt.
waz hilfet edle, waz hilfet guot?
werde vürsten, habt den muot
daz ir durch den welt vertragen,
der iu sô kan gnâde sagen,
die iu bringet süezen lôn
unde setzet iuch dâ der engel dôn
vor im suoze erclingen kan.
daz uns daz niemer müeze vergân,
dem sul wir des getriwen,
der himel unde erde hât erbiwen.
daz ander buoch ein ende hât,
alrêst mir arbeit zuo gât.
wie daz mîn sinne betrüeben kan,
daz den süezen werden man
von Eschenbach hêr Wolfram
der tôt alsô bî zîte nam.
solt er noch bî uns genesen
unde dirre maere tihter wesen,
sie hete sîn süezer sin volbrâht
vil baz dann ich habe erdâht.
sîner helfe unde râtes dörft ich nuo.
waz welt aber ir daz ich nû tuo?
sît wir des werden müezen enbern,
lât iuch mîn kranckez sinnel wern
dirre maere unde vremder sage.
ich bite daz ez iu wol behage.
nemt den willen vür die tât,
der mich iu dienstes niht erlât.
G
an mir got sô vil der zît,
ich künde iu der vürsten strît
unde etslîche jâmers tage,
wie von vröuden sich ze klage
manic herze kêrte,
an dem sich jâmer mêrte,
dâ von sich wâre vröude kloup.
der strît in wîbe herze stoup
leit, kummer unde nôt
umb ir werden vriunde tôt,
der leben dô wart verborgen.
des vant man sît in sorgen
ir klâre ougen riezen,
der zeher regen giezen.
ir sult mir gelouben des,
bî dem wazzer Eufrâtes
ûf einem wîten anger dâ
unde in den lânden anderswâ
ergienc die ritterschaft sô hart,
dâ von die helle erfröuwet wart.
noch lâgen von einander
D
arîus unde Alexander.
wie vil der sumer brâhte
varwe, der im gedâhte
wunneclich der meie
mit gezierde manegerleie
sîner kunft ze helfe,
in sô rîchem gelfe
vernam man nie anger noch die heide,
als man die her beide
mit zierde geflorieret sach
von rîcher kost, als man mir jach.
nû was komen die zît,
daz die vürsten wolden haben strît.
R
ûschung von harnasch was sô grôz,
daz man der tambûren dôz
noch der bûsînen schal
niht mocht vernemen ûf dem wal.
zwischen den hern beiden
A
rêthas, ein rîcher heiden,
von Syriâ der werde vogt,
was durch tjost vür gezogt:
dâ mit er prîs wolt bejagen,
den doch lânge hete getragen
sîn name mit hôher wirde.
man kôs an im grôz zirde.
mit rîcher kost was die zuo brâht.
von seltsaenem werke erdâht
heten ir wunneclîche wîp,
die dâ mit zierten sînen lîp,
die sîner minne gerten
unde in hôhes muotes werten.
sîn wâpenroc, sîn kovertiuren
heten der vil gehiuren
hende mit vlîze geworht.
nû hielt der vürste unervorht
in harnasch wîz als der snê
mit vestem muote ûf dem klê
strîtlîcher tjost gernde.
aldâ was in der wernde
der hurteclich von sînen scharn
mit vrechem muote kam gevarn:
der vogt unde Alexander
sprangten gegen einander.
ir beider schilt der lewe was.
eine helm vuorte Arêthas,
dar abe die karfunkel lûhten.
mit tjost zesamen sie dûhten,
der dô vîntlich wart gespilt.
dâ die buckel ûf des vogtes schilt
mit rîcher kost was geslagen,
dâ durch kunde Alexander jagen
unde durch daz harnasch sînen schaft
in sîn herze mit tjoste kraft,
dâ von der tôt sîn herze brach.
sîgen man Arêthen sach
von dem orse ûf den klê.
daz tete den Asîanen wê.
"
M
acedô "wart dô geschrît.
sie ructen vürbaz in den strît.
ôwê, der wart dô vil hart.
die wîte etlîchem ze enge wart.
P
ermêniô mit der Kriechen vanen
kunde die vînde jâmers manen.
D
arîus vanen vuorte
M
âzêus, der sich ruorte:
in strîte er sich niht sûmte,
durch die vînde er gazzen rûmte.
A
lexander nam rehte war
wâ Darîus mit der rîchen schar
unde mit den wolgezierten lac.
aldâ hin er strîtes pflac.
er sach von geschozze ob im ein dach,
dâ durch er kûm die wolken sach.
A
lexander mit heldes henden
kunde der vînde leben swenden,
mit im der werde Eufêstiô.
dô wart vil dicke" Macedô "
von den Kriechen geschrît.
durch gedrenge hiewen sie gazzen wît,
der Persâne valten sie vil tôt.
A
lexander sich gegen der herte ie bôt,
dâ er die vînde schaden lêrte.
sîn hant sie nider rêrte.
mit slegen er sie vaste blou.
manegen sîn komen dar berou.
man sach dâ Klitum in den scharn
unde Tholomêum umbe varn,
die Persân sêre zern.
nû seht wie klein sich mac gewern
ein schâf gegen hungerigen löuwen,
sô klein sie ahten der vînde dröuwen,
die in haz dô truogen:
sô vil sie der nider sluogen,
daz sie ûf den âsen riten.
nû kam mit vîntlîchen siten
von Mêdâ der vürste Dodontôn,
der in strîte minniclîchen lôn
hete erworben in sînen tagen.
er wolt ouch aldâ prîs bejagen.
gegen Tholomêo er kam gevarn,
ûf den er tjost niht wolde sparn.
sie sancten beide gelîche sper,
die helde wârn in strîtes ger,
in was ûf einander gâch.
T
holomêus den vürsten stach
under der schôz zer weiche durch:
D
odontôn muoste des ackers vurch
suochen vor nôt mit valle.
mit hôchverte schalle
schrîten die Kriechen irn ruof.
D
odontôn den sînen jâmer schuof
die dô wolden rechen sînen tôt.
T
holomêus brâhten sie in nôt,
ûf den sie nît truogen,
ungefuoge sie ûf in sluogen:
waer man im niht ze helfe komen,
er haet sîn ende aldâ genomen.
mit helflîchem trôste
C
litus in erlôste.
er kam gegen Ordôphilôn geriten
mit eim trunzel in tjostes siten.
D
ô im Klitus nâhte,
O
rdôphilôn ouch gegen im gâhte.
von ir strîtlîchen ger
veilten sie beide mit dem sper,
mit pûse ze houfe sie kâmen.
solichen bêhurt sie dô nâmen,
man sach die ors dâ nider ligen,
in beiden sinne wart verzigen.
hie einer dort der ander lac.
ietslîches volc dô jâmer pflac,
sie wânden die vürsten haben verlorn.
ir herze stach des jâmers dorn.
C
litus wider ze sinnen kam,
der Persân ouch kraft mit sinnen nam,
der im von valle was verzigen.
nû wolden sie beide niht mê dâ ligen.
zesamen die quecken sprungen,
ir swert vaste erclungen,
die herten schilde sie schrieten,
sie wolden sich strîtes nieten.
der schilde wênic ganz beleip.
C
litus mit slage den Darîân treip,
daz der unverzagete man
vor im strûchen began:
durch die zimierde die er truoc
unde durch den helm er in sluoc,
unz ûf die zene der slac geriet.
alsô er in von leben schiet.
O
rdôphilôn sîn ende dô nam,
C
litus wider ze orse kam.
mit den Kriechen andersît
hielt Mâzêus herten strît
mit unverzagtem lîbe.
des keisers swester ze wîbe
was dem vürsten gelobt.
er streit reht als ob er tobt.
im brâht menlich gemüete
die klâre mit ir güete,
sîn herze mit minne sie besaz.
vîntlîche slege er maz.
der minniclîchen er sich vröute.
die Kriechen ungezalt er ströute,
er brâhte ir vil von lîbe:
des gib ich schult dem wîbe.
wann er an die gedâhte,
solich kraft im daz brâhte,
die mit manheit sîn herze erlûhte,
daz den hôchgemuoten dûhte
im waern hundert als ein man,
swa er die eine solde bestân.
alsô der minniclîchen gestalt
der grâve Jollas mit tôde entgalt,
den Mâzêus dô hete erslagen.
daz wolt Pfilôtas niht vertragen.
sîn ors mit sporn er mante,
gegen Mâzêô er rante.
von gir daz ors in vertruoc.
iedoch er einen vürsten sluoc,
der des übele genôz,
daz vür Mâzêum mit loufe schôz
sô snelleclîchen daz ros:
Ô
chus sîn leben dô verlôs,
ûf den der slac mit tôde wart brâht,
des Mâzêô was erdâht.
D
ie vrechen von Ircâniâ
wolden irn hêrren rechen dâ,
Ô
chum, den sie heten verlorn.
sie erzeigten strîtlîchen zorn,
des Pfilôtas enphant.
er was darumbe nâch gewant,
alsô daz er sîn vrechez leben
vil nâch dem tôde hete gegeben.
kleine er ez in doch vertruoc,
mê dann hundert er ersluoc.
man sach in ir helme spalten.
sie heten in umbehalten
daz er niht mohte entwîchen.
sînen vesten schilt rîchen
heten sie von im gehouwen gar.
er nam nû anders schirmes war.
vil slege wurden ûf in getân,
die muost er ûf den lîp enphân.
hurtâ, wie hurteclîche
P
ermêniô, der manheit rîche,
mit im Cênôs unde Antigonus,
der prîses gernde Krâthêrus
an die Irkânen kam gevarn!
der leben sie wênic wolden sparn.
sie valten vil der werden
mit tôde ze der erden.
A
ntigonus einen vürsten sluoc,
P
hêax, der menlich herze truoc
unde werden prîs bî sînen tagen.
von Cênôs Mîdâ wart erslagen,
von Sardîn des alten Mîdâ mâc
von sîner hant dâ tôt gelac,
der sich doch vil tiure galt.
wol drîzic er mit tôde valt,
durch der leben er mit swerte wuot
unde ûf den anger gôz ir bluot.
A
mphilicôn von einem karchen streit,
dâ von er schiezen niht vermeit:
den Alexandrînen vuogt er nôt,
vil vellet er ir nider tôt,
die er mit sîme gelüppe schôz.
C
râthêrum sînes strîtes verdrôz.
daz ros er mit den sporn mante,
an den karchen er rante.
C
râthêrus güete gar entsleif,
A
mphilicôn er mit dem helme begreif,
ûz dem wagen er in ructe,
daz swert mit slage er dructe
in sîn houbt durch den helm.
zuo im valt er ûf den melm
A
nthimôdem, sînen wagenman.
uneben machten sie den plân
mit hûfen von den tôten.
den grüenen anger sach man rôten
von irm bluote, daz sie verguzzen,
dar inne die tôten vluzzen.
A
lrêst samente sich der strît.
P
ermêniô truoc den vînden nît,
daz er in dô erzeigte.
ir leben sîn hant dô veigte.
dâ sie mit den Kriechen striten,
dar kom er mit grimme geriten.
gegen im ûz der vînde scharn
kam ein Darîân gevarn.
ein swaere lânze er vuorte,
daz ors mit sporn er ruorte.
P
ermêniô kunde sich niht sûmen,
D
îmôn lêrt er den satel rûmen:
mit solchen kreften er in stach,
daz man in tôten vallen sach.
sîn ende er dô an tjoste nam.
eim Kriechen daz ze staten kam,
der ouch von tjostes gruoze
ûf der plânîe was ze vuoze,
dâ von er schumpfentiure kôs:
P
ermêniô gap Ôrestî daz ros,
dar ûf der unverzagte saz:
sîn hant der vînde niht vergaz.
I
sannen den klâren,
der in sînen jungen jâren
lop mit werdem prîse truoc;
P
ermêniô ouch den vürsten sluoc
den künec von Agrimontîn,
des tôt die wîp lêrte pîn.
die minne verlust dô enphienc
an dem dô schedelich mort ergienc.
umbe den valsches vrîen
hôrt man sie in jâmer schrîen
unde jaemerlichen umb die klagen
ir diener, die dô wurden erslagen,
die sie beidersît verlôs,
an den sie grôzen jâmer kôs.
vil minne lônes dô vertarp
an Isannes, dô er erstarp.
waz ir herze jâmers vant,
der er mit minne was bekant,
die im nâch dienst gap süezen lôn,
die künegîn von Celidôn,
die im mit minne bôt süezen lîp,
daz vil wunneclîche wîp,
die im der wirde günstic was.
jâ wundert mich ob sie genas,
dô ir kâmen die maere
daz ir hêrre erslagen waere.
D
en dô die minne hazzet,
P
ermêniô sich niht lazzet.
under den werden begienc er mort,
dâ von vrouw Vênus jâmer hôrt
unde iemer wernde klag enphienc.
sîn zorn vast über die vürsten gienc.
P
ermêniô in dem strîte
machte in gedrenge wîte.
gegen drin vürsten kam er gevarn,
die ûf in strît niht kunden sparn.
man sach die drî mit vrechen liden
ûf dem unverzagten smiden
als smide ûf einen anebôz.
P
ermêniô sîner kraft genôz,
daz er sîn leben dô behielt.
ir helme, ir schilde er von in spielt,
durch harnasch die vürsten er versnrchriet.
alsô under in der strît geriet:
Â
gilôn unde Êlân
die vürsten tete er lîbes âne;
C
herippum von Arâbiâ
valt er tôten ouch aldâ;
er ströute volkes âne zal
ûz irn scharn ûf daz wal.
mit sînen heldes henden
kunder ir leben swenden,
als der schûr tuot den walt.
sô vil het er der werden gevalt,
daz man ir rote schetern sach,
den man dâ vor dicke jach.
D
iâspes unde Eudochiôn
die kâmen an Eumênidôn,
den wolden sie mit tôde zern.
waz solt er tuon? er muost sich wern.
hie mit geschozze, dort mit swerte
die vînde er strîtes werte.
ez heten von krefte überlast
die Persân nâch ervellet den gast,
wann daz er gap strîtes gegenbiet.
ir leben er ûz ir verche schriet.
D
iâspes valte er dô tôt,
ê
udochiôn leit von wunden nôt.
man sach in ûf unde nider
daz volc vaste ströuwen nider.
gegen der Eufrâtes bîsît
hielt Nicânor mit vînden strît,
den er erzeigt mit swerte haz.
daz velt macht er von bluote naz.
dâ von man ungefüegen bach
ûf der ebnen vliezen sach
in die Eufrâtes ze tal.
er machte der vînde sô grôzen val,
mit strîtes ungedulte
der velde unebne er vulte.
N
iu kam dort her gegen in gevarn
ê
dîmus mit gezierten scharn.
solt ich sagen al ir gezirde
unde solicher koste wirde,
als mit spaehem sinne
süeze wîp durch minne
heten sie bereitet dar,
sô müest ich nemen vil lânde war
unde nennen wâ sie wârn geworht.
C
yrus mâc der unervorht
ûf Nicânor ein sper zerstach,
dâ von jâmers mê geschach
an Edîmô dem jungen:
an der sît dem vürsten în drungen
durch die barbier die sprîzen,
die in blendens niht erliezen.
N
icânor der krefte wielt,
als ein veste gebûwe er hielt,
daz niht erschricket von dem schûr.
jâmer der Persân nâchgebûr
unde werder wîbe herze wart,
den vröude umb Edîmum was versnrpart.
H
urtâ, wie dô geflôret kam
an dem man rîche kost vernam
an harnasche unde an zimirde,
als im sie durch sîn wirde
unde durch minne sanden
klâre wîp ûz manegen lânden.
verdient er daz niht umb die wîp,
die alsô zierten sînen lîp?
jâ er. sie brâhten in dar zuo
daz er spâte unde vruo
in ritterschaft sich wâgte.
durch sie in des niht betrâgte.
man nam ouch an sîner schar
von gezierde wunder war.
N
egûsa von Ninivê
dem tete Edîmus schade wê.
sîn kunft mich sêre riwet.
der künec Ninus der êrste erbiwet
N
inivê: er was des swester barn,
der hie mit hurte kam gevarn
aldar ûf der Kriechen schaden.
sich muosten herze in jâmer baden
umb werde rîter, die dô striten,
an die Negûsar kam geriten.
strîtlîcher kunst der vürste genôz.
disen er sluoc, jenen er schôz.
hie mit der ax, dort mit dem swerte
die Kriechen er tôdes werte.
sîn ax wuot Êlim durch daz hirn.
vaste die Kriechen vor im rirn.
von sînes swertes swaeren slegen
muosten lebens vor im verphlegen
A
ctorides der strites milde
unde Dorilum, den nie bevilde
er wolde strît nâch prîse tuon:
er was des werden Actorides suon.
H
ermogenem er valte,
der ouch aldâ bezalte.
die viere unde ander vrumt er tôt.
sîn strît den Kriechen jâmer bôt
mit sîner ungefüegen schar.
zweinzic tûsent brâht er dar,
manegen rîter er verlôs,
an den er grôzen schaden kôs,
die er doch ungenuoge rach.
dô Pfilôtas daz gesach
daz der edle Negûsar
nam der Kriechen mit tôde war,
sîn güete gar an im versnrwant.
an den vürsten er kam gerant.
dâ sîn zimeirde erlûhte klâr
nam er sîn mit slage war,
dier im von dem helme sluoc:
des helmes herte den slac ab truoc,
ûf die ahsel er im geriet,
den linken arm er von im schriet.
er was des schildes worden blôz,
des er übel genôz.
dô er den arm sach verlorn
unde solichen schaden het gekorn,
darumbe sîn herze vröude vlôch;
die ax ze slage er hôhe zôch,
die er mit grimme ze tal liez.
A
minctas ein hêrre hiez,
der den schilt vür sînen geverten bôt,
P
hilôtas haete anders den tôt
dô enphangen von dem slage.
sich wolde mêren des vürsten klage,
an dem mê schaden dô ergienc.
sîn ax vaste in dem schilde hienc.
die er niht mohte wider geziehen.
P
hilôtas der niht kunde vliehen
den andern arm ouch von im swanc.
N
egûsar sach daz dô kranc
was sîn strîten unde sîn leben,
nû wolt er ouch nâch tôde streben.
daz ors mit sporn er mante,
ûf Jollam er rante,
den er mit orse nider stiez.
J
ollas dô sîn leben liez,
der rosse tepich er dô wart.
N
egûsar vallen ouch niht spart.
die beide ze tôde man trette,
ir leben wart dô wette.
J
ollas ors von schüzzen nôt
in dem strîte leit den tôt.
der anger mit jâmer wart gemischet,
daz velt mit bluote gefrischet,
des man nû wênic blecken sach.
die tôten wârn des angers dach,
der dô vil was gevalt.
daz velt nâch jâmer was gestalt.
des grüene was erloschen gar,
ez was nâch jâmer nû gevar.
A
lexander ûf Pûcival
bî dem wazzer ûf dem wal
mit slegen dô vaste mêrte
die vînde ersterben lêrte,
der bluot er kunde vergiezen.
dâ inne man sie sach vliezen,
die tôt von im wurden erslagen.
man hôrt die minne über in klagen
umb ir werden dienaere,
die er mit tôdes swaere
von ir lebne brâhte.
daz Darîus ie gedâhte
zinses, den er an in hiesch,
dâ von man grôzen jâmer vriesch.
übel der keiser sich versnran.
ich wolde daz erz haete gelân.
jâ stalt er dô solichen mort,
dâ von manic herze bekort
jâmer, der im ê was unkunt.
man vant dô jaemerlîchen vunt
an den, die brâhte der keiser dar.
der er in strîte wart gewar,
alt unde junc, wie er dâ was,
ir deheiner vor im genas.
wer im in strîte wider reit,
der leben er ûz ir verche sneit.
A
lsô Alexander rach
daz Darîus zins ûf in sprach
beide dô unde ouch sider.
ê
xâtreus der samnete wider
vil roten, die wârn zerstoeret.
ich hân alsô gehoeret,
ê
xâtreus Darîus bruoder was.
er sach gevellet ûf daz gras
zweinzic tûsent oder mê
der Persân, die dâ nâmen den rê.
etslîcher dô erschozzen wart;
mit kiulen starke slege hart
sumelîcher dô enphienc,
daz im daz bluot zem munde ûz gienc;
mit spern unde mit dem swerte
genuoge man tôdes werte.
an den werden mocht man schouwen
ungefüegez verhouwen,
dâ von sie wurden leben blôz.
man sach dâ swaere unde jâmer grôz
an den, die nû dâ lâgen.
die vor hôchverte pflâgen,
dirre gegen tôde hischte,
jenem die sêle entwischte.
A
lexander ouch liute dô verlôs,
darumb man in in swaere kôs.
vil wol ich daz sprechen mac:
der tôt ist ein gîtic sac.
des mordes in niht genuogte,
mê schaden er dannoch vuogte
an dem werden Zorcas,
der in Êgiptô vürste was.
aldâ mit geruoten scharn
kam der vürste schône gevarn.
was dâ gezierde ê vil gesehen,
der muost man disen wunder jehen,
die dâ kâmen mit Zorcas.
der vürste der schrift sô wîse was,
daz man vor noch sît
biz her unz an dise zît
nie sô künstic herze vant.
Z
orcâ was die kunst bekant,
an dem gestirne kunder sehen
waz der werlde solt geschehen:
wâ von die jâr gerâten wol
an vruht, daz wiste der hêrre wol;
wâ von die jâr niht enbernt,
sô sie die liute manegels wernt;
wâ von der winter bringet snê.
noch wiste der edle vürste mê
wâ von der lenze mit sîner kraft
die erde bringet berhaft;
wâ von der sumer hitze hât
unde man im herbste wirfet die sât;
wie sich unser sanc gelîche
dem sange im himelrîche.
Z
orcas der junge
der plânêten ordenunge
alle wol bekante.
sîn herze in wîsheit mante,
wie die sunne unde Vênus,
der mân unde Mercûrius,
S
aturnus, Mars, Jupiter
sich rüeren hin unde her;
wie verre sie von einander stên
in dem ringe, dâ sie gên;
wider des himels virmament
wie sie mit gewalt stênt;
wie allermenlich übergêt
mit loufe die sunne die plânêt,
wie sie der zwelf zeichen alle jâr
nimt mit umbeloufe war
(wer der namen wil erkennen,
die kan ich im wol genennen);
wie sie über aht unde zweinzic jâr
des himels reif durchslîchet gar;
wie über niunzehen jâr der mân
muoz den himel ouch umbegân;
wie verre von einander sîn
die zwelf zeichen mit liehtem schîn
unde mit welcher sache
ietslich plânêt ze gemache
ze den zeichen ziuhet;
wâ von die plânêten senfte vliuhet,
wâ von sie güete müezen hân:
daz wiste wol der wîse man.
waz stern wir in den lüften sehen,
daz kunder mit sinne wol spehen.
wie die iren schîn vüeren,
unde welich sich dar an rüeren;
waz dem menschen solde geschehen,
daz kunder in dem gestirn wol sehen.
niht mê ich dâ von sprechen wil:
Z
orcas hete künste vil;
wîsheit, der himel unde erde genôz,
des vürsten herze gar beslôz.
der Memphîtes Zorcas
im selbe in dem gestirne las
daz er in strîte würde erslagen,
darumbe wolt er niht verzagen:
wie er der künste was erwelt,
er was des lîbes doch ein helt.
er brâht ein wolgeflôrtez her
schône berihtet ze wer.
an im man rîche kost vernam.
er selbe ûf einem wagen kam.
an dem werden nam man war
harnasch lieht nâch snê gevar.
N
iu merkte rehte Zorcas
wa Alexander in strîte was.
er solt in strîte sterben,
er gedâht er wolt erwerben
wie er von dem vürsten wurde erslagen,
von dem er hôrt vil prîses sagen.
Z
orcam sîn herze lêrte
an den Macedôn er kêrte,
ûf des schilt er vaste schôz.
mit lûter stimme gap er dôz
" ist dir inder manheit bî,
sô lâ mich niht strîtes vrî.
des mîn herze gegen dir gert,
wol her an mich, du bist gewert. "
A
lexander von im reit,
ungerne er mit dem vürsten streit
durch die kunst, die an im was.
aber rief Zorcas
(er wolde dem Kriechen wecken zorn)
" von Neptânabô du bist erborn,
des du maht gelougen niht.
der schanden man dîner muoter giht,
die ir niemer wirt benomen:
du bist von huore bekomen.
man hât von dir prîs gesagt,
des ist niht, du bist verzagt.
waer inder manheit an dir,
die möhtest du zeigen hie an mir.
wie möhte manheit an dir sîn?
du tarst dich niht gewern mîn.
du vellest die unwîsen,
wer sol daz an dir prîsen?
lâ sie varn, kêre an mich
hiute dîn zornic gerich!
du maht gerne an mir gesigen.
an mir die siben künste ligen,
die mîn sin beslozzen hât.
dîn hant prîs an mir begât.
du jagest niwan die dâ vliehen
unde sich mit strîte von dir ziehen.
die kunst von nigromancî
wonet ouch mînem herzen bî,
von der kunst ich krône trage:
von ritterschaft daz selbe ich sage.
sich, ob ich werde von dir erslagen,
waz du prîses kanst bejagen. "
A
lexander was daz leit
daz dirre alsô nâch tôde streit.
zühteclich der guote
sprach mit senftem muote
" wer du sîst, ich râte dir
des du solt gerne volgen mir.
ich bite dich daz du lebest
unde niht alsô nâch tôde strebest.
jâ waerst du schiere verterbet.
sô wurde mit dir ersterbet
vil künste unde guoter sinne,
die dîn herze hât inne.
du solt mir gelouben daz
an dir mîn hant niht wirdet naz
noch mîn swert nâch bluote var.
ich nim gegen dir niht strîtes war.
ich râte dir daz du gerne lebest
unde alsô niht zer helle strebest,
dâ dehein kunst niht erblüet.
dîn unsin mich sêre müet. "
D
ô Alexander daz gesprach,
Z
orcam man von dem wagen sach,
an den Macedôn er lief.
er sluoc im eine wunde tief
in die huf, dâ der halsberc
wante unde der hosen werc.
A
lexander triwen wielt.
von im ûf daz velt er hielt
durch anders niht wan umbe daz
daz der vürste deste baz
gegen dem künsterîchen
sînem zorne mohte entwîchen.
A
lexander bluote sêre.
sîn arzât gap im die lêre,
wie er hart verwundet was,
daz er des slages wol genas.
M
eleâger wolt niht vertragen
daz der hêrre was geslagen.
der künsterîche Zorcas
an den beinen sunder harnasch was:
M
eleâger was ze strîte kluoc,
dem edlem Zorcam er sluoc
beide knie von einander.
daz klagte Alexander.
alsô der vürste ervellet wart.
der strît geriet aldâ sô hart,
dâ von im lebens wart verzigen.
nâch valle zetret sach man in ligen.
den tôt sach man in lernen,
den geist sanden sie den sternen.
D
arîus vil vürsten sach verlorn,
die im helfe heten gesworn.
dô er sach den grôzen mort
wie daz velt hie unde dort
mit den sînen was belegt,
grôzen jâmer im daz regt.
ze den er helfe sich versnrach,
an den kôs er tôtlich ungemach.
dô er sie sach vor im erslagen,
sîn herze begunde zwîvel jagen
wie er von dann gekêrte,
daz sich der schade an im iht mêrte.
im was daz ein swaere nôt,
sîn wagenman lac vor im tôt,
der in dann bringen solde.
dô gedâht er ob er wolde
entwîchen mit der gênden diet.
sîn herze im maneger hande riet,
ob er ze orse mohte
vliehen oder waz im tohte,
welhez im vuogete baz.
dô er alsô in sorgen saz,
P
erdicas hete gekrieget dar,
D
arîus nam er mit schuzze war,
der durch besehen an den stunden
het den halm abe gebunden.
ein schuz ûf in alsô geriet,
sîn guldîn hersnier er versnrchriet
dem keiser dâ durch die stirne,
doch schirmte daz bein dem hirne,
daz er niht sêre wart verwunt.
von dem karrâtschen zestunt
der edle jâmers rîche
spranc vil snelleclîche,
ûf in sich lasters bürde zôch:
mit den vuozgengeln er vlôch
über heide unde gevilde
vaste gegen der wilde.
der edle vürste überlief
vil berge hôch unde gründe tief.
von müede er grôzen kummer leit.
ein sîn rîter nâch im reit,
A
usones in wol bedâhte,
ein ors dem vürsten er brâhte,
dar ûf der admirât dô saz.
den wec gegen Eufrâtes er maz.
er vant dâ sîner liute ein teil
mit schiffen, daz dûht in ein heil
nâch grôzem ungelücke wesen.
er dâchte er solde wol genesen.
D
arîus unde Ausones
vuoren über die Eufrâtes.
dô er im die sîn niht volgen sach,
jaemerlich der vürste sprach
" ôwê, war ist mîn saelde komen?
schaden den ich hân genomen
niht sich dem gelîchet.
sorgen mîn herze rîchet.
ei, minniclich mîn süezez wîp,
waz nû dîn minneclîcher lîp
sorge unde angest umb mich enphât!
des dich triwe niht erlât,
du enweist umb mîn leben niht,
ich enweiz ouch waz dir geschiht.
wie haben die gote ze mir getân!
nâch dir, vrouwe, muoz ich hân
jâmer unde iemer werndez leit. "
alsô in Babilôn er reit.
die burger triwe an im begiengen,
nâch wirde sie in enphiengen.
M
edêamanz von Samargôn,
der niht vliehens was gewon,
M
athêus von dem vorste,
sîn bruoder, der wol torste
in strîte bî vînden sîn,
die er mit swerte lêrte pîn;
die zwên mit unverzagten scharn
wol gezieret kâmen gevarn.
sie dructen an die geste.
Dîmus der muotes veste
mit im Hûbert unde Vlôriân,
G
wigrimanz unde Jôrân,
die vünfe mit den swerten
die Persân strîtes werten.
von Samargôn Medêamanz
mit slage kam ûf Gwigrimanz.
der Briteneis muost sich wern.
schilde unde helme begunden sie zern.
von ir harnasch daz îsen
sach man vaste rîsen,
dar nâch dringen daz bluot.
M
edêamanz, der hôchgemuot,
vast ûf Gwigrimanze hielt.
der gast desselben hin wider spielt.
waz dirre borget, jener daz galt.
doch wart der Briteneis gevalt
von Samargôn dem werden
mit tôde ze der erden.
H
ûberte daz nâhen gienc.
mit slage den vürsten er gevienc,
dâ in dô vor verhouwen het
der starke slege ûf in tete,
G
wigrimanz; durch des helmes rant
aldâ in mit slage mant
H
ûbert, der imz spannete baz.
ôwê, mich riwet daz,
daz er den zagheit vrîen
des lebens kunde verzîen.
ei Dulcâmûr, vil süezez wîp,
darumb jâmer dînen lîp
mit wernden riwen begreif,
vröude ûz dîme herzen sleif,
der du, vrouwe, hetes gephlogen.
den du mit minne hetes erzogen,
mit unminne wart er benomen dir.
dînen kummer sullen mir
vrouwen helfen klagen,
die triwe in dem herzen tragen.
der werlde triwe vil vertarp
dô dîn süezer lîp erstarp.
M
athêus brâht die geste in nôt.
umbe sînes bruoder tôt
H
ûberten er haz truoc,
ûf den er nîtlîche sluoc.
der gast sich vaste werte.
ir strîten was vil herte.
M
athêus in ungedulde streit,
im was umb sînen bruoder leit.
daz tete er an dem gaste schîn,
der im mit wunden vuogte pîn.
M
athêô güete sô versnrwant,
daz er der wunden niht enphant.
er vaht et vür sich als ein swîn,
daz niht ahtet ûf daz leben sîn.
er sluoc den gast durch den helm
unde durch daz houbt, daz man den melm
sîn bluot sach viuhte machen.
alsô mit zornes sachen
wart der gast dô gevalt.
M
athêus sînen bruoder galt.
wer im in strîte widerreit
die brâht er in die selben leit.
der vürste des bluotes was versnrigen,
dâ von im kraft wart verzigen.
J
ôrân einen slac im bôt,
dâ mit er in velte tôt.
dô der vürste lac erslagen,
die sîn begunden gar verzagen
alsô daz man sie vlühtic sach.
die geste jagten vaste nâch.
waz ir dô vor was genesen,
die muosten an vluht des tôdes wesen.
in strît die ungefuogen
der Persâne vil ersluogen.
wenn vliehen niht alsô mac gefromen,
daz er wol muge von strîte komen
mit gesunde unde mit dem lebene,
des vliehen ist vergebene:
er möhte ein êrlich sterben
gerner in strîte erwerben,
wann daz er gelîch eime zagen
ûf der vluht wirt erslagen.
N
iu was ir hand von morde sat.
A
lexander sie wider kêren bat.
in erbarmte der ungefüege mort.
er hiez sie gâhen dâ den hort
die vlühtegen heten gelâzen,
des sie vor nôt vergâzen.
waz man des ûf dem velde vant,
den teilte milteclich sîn hant.
er vulte in buosen unde schôz,
dar zuo starke secke grôz
vor hûfen an den stunden
beliben unverbunden:
sneller was ze lesen ir hant
vil dann an die sachant.
dar nâch sie îlten ûf daz velt,
dâ der süezen minnen gelt
lac mit wunneclîchem her.
die vrouwen sie vunden âne wer.
von irn kleidern die ungewizzen
vürspan unde kleinôt rizzen.
etslîchen man ir kiusche brach:
daz brâht den werden ungemach,
sumelîche ez gerne liten;
etslîche ouch mit jâmers siten
die unminne dolden,
die reine gerne wolden
daz sie von hûbe waeren komen:
jâmer von den wart vernomen.
solden die süezen daz niht klagen,
die in ir hêrren heten erslagen,
daz von der bluotigen hant
ir schame triutens wart ermant?
sie heten ez vür minne niht,
niwan vür leitlich geschiht.
in tete schande mê dann schade wê.
ich hoffe daz ez alsô stê,
wer dem menschen âne sînen danc
twinget an werc, die wesen kranc,
daz sie im mê vor sünden sîn,
dann sie disem vürgen hellepîn.
A
lexander hete gerant
dâ er die küneginne vant
mit vrouwen jâmers rîche
dem wunsche doch gelîche.
swie er sie vunde in jâmers nôt,
sie truogen doch mündel rôt.
jâ waer er tôdes vil wol wert,
der dâ niht küssens haete gegert,
ob ez im mohte sîn geschehen.
mir hât die âventiure verjehen
daz ir liehten wengel klâr
des herzen regen begüzze gar.
hêr Wolfram, unde lebt ir noch,
vil gerne ich iwer lêre joch
in mînem sinne trüege,
dâ von ouch ich gefüege
kunde setzen mîne wort.
ich hoffe daz iu des himels hort
umbe maneger süezer wort galm
von Orans Sante Wilhalm
vor gote habe erworben.
ist iu der lîp erstorben,
jâ mugt ir dort vil gerner wesen.
wann daz ir hie noch solt genesen.
Sant Wilhalm mac wol helfe wern.
nû sul ouch wir mit vlîze gern
daz uns vor helle vrîe
gotes muoter, magt Marîe,
die uns ze helfe ist erkorn.
ez hât vil gar der sünden dorn
gewurzelt in daz herze mîn,
dâ von ich verweiset bin
gegen irm kinde guoter dinge.
ir süeze mich wider bringe:
sie mac wol helfe geben mir
unde den die helfe getrûwen ir.
A
lexander ûf daz velt
hin dan vür der klâren gezelt
der vürste was erbeizet.
daz zuht unde tugent heizet
wonte des vürsten herze bî.
er was von missewende vrî,
des ieglich vürste wol bedarf.
über daz harnasch er warf
einen mantel von samît tiure.
alsô gienc der gehiure
in des gezeldes palas,
dâ Darîus vrouwe inne was.
bî der keiserinne
vant er die küneginne
D
ulcâmûr von Samargôn,
die küneîn von Celidôn,
I
sannes wîp die klâren
vil jaemerlich gebâren:
die jâmers rîchen sich vlizzen
ir gebende, ir hâr sie rizzen.
von Arâbî die künegîn
die gap minneclîchen schîn,
swie sie in grôzer swaere
unde in jâmers klage waere.
die künegîn von Ninivê
die hôrt man dicke lûte ôwê
jaemerlîchen schrîen
umb Negûsar den valsches vrîen.
von Ircânia die vrouwen
möhte man in jâmer schouwen
unde in leide bernder nôt
umb Ôchus des werden tôt.
die künegîn von Êgiptô
umb Zorcam sach man unfrô.
niht vil ich iu dâ von sagen wil.
die vrouwen triben jâmers vil,
den ir hêrren wârn erslagen.
er vernam ouch dâ der keiserîn klagen.
der herze bevienc dô jâmers hort.
in klage sprach sie dise wort
"
I
ch hân verlorn den hêrren mîn,
darumb muoz an mir wernde sîn
jâmer mit ganzer riwe
in mînem herzen niwe,
den ich vür vröude ze hûse lade.
mir ist von der saelden pfade
abe geworfen der stîc.
unsaelic herze, nû sîc
von hôher wirde in swachen won,
wâ ist nû süezer minne lôn,
des du mich, hêrre, kundest wern?
ôwê unde sol ich dîn enbern,
vriunt unde trûtgeselle mîn,
nach dir muoz ich in jâmer sîn.
kunde mir ieman trôste gegeben,
ob man dich vunde noch bî leben,
waz danne an mir geschaehe,
mit willen ich des verjaehe,
daz dich dîn sun iht verlür
unde der niht schaden an dir kür;
daz der iht wurde verweiset dîn,
den doch dîn minne unde ouch die mîn
mit süezer vruht der werlde brâht.
nû haben die gote ûf mich erdâht
schaden âne ergetzen,
die mich in jâmer setzen.
vröuden ich verweiset wîp!
sich sol mîn klagebernder lîp
von der werlde ziehen
unde alle wunne vliehen.
uns beide doch ein muoter truoc,
die hât ouch schaden gnuoc,
die sich ze jâmer ziuhet.
wie uns nû saelde vliuhet,
die uns ê was in vröuden mite!
nû hât sie mit jâmers snite
unser herze sêre verwunt.
wir haben den wâren sorgen vunt
an dis strîtes stunden
verlüsteclich erfunden.
ôwê wie sol ein sterben
ich armez wîp erwerben?
vröuden mit wirde, der ich pflac,
die hât jâmers bernder tac
mir alzemâle gar benomen.
mîn hêrre, war bistu bekomen?
jâ waerest du mîn leitvertrîp,
ich der dîn unde du mîn lîp.
ich weiz wol, ob du lebendic bist,
dîn herze nâch mir in jâmer ist,
daz sich nâch mir in swaere sent,
aldâ dîn triwe mich hât gewent. "
diu vrouwe klagender worte gesweic.
unversnrunnen sie hin seic,
die süeze mit dem tôde ranc.
die zene man ir ûf twanc,
wazzer man ir dick în gôz.
daz volc stunt ob ir vröuden blôz.
A
lexander den ungemach
ungerne ouch an der vrouwen sach.
wann die guote sich versnran,
sô huop sich niwer jâmer an.
nie dehein herze sô hart
noch alsô versnrteinet wart,
haet ez den jâmer gesehen,
im müeste menscheit riwe jehen
unde umb die minniclîchen
ûz vröuden spor entwîchen.
daz treip die vrouwe unz ûf den tac,
daz sie vor leide tôt gelac.
V
on des vürsten wirdekeit
bliben die vrouwen âne leit
unde ouch solicher schame vrî,
die den andern wonte bî.
der vürste zuht erzeigte.
ze dienste er sich neigte
den vrouwen, swâ er kunde.
nieman er des gunde
der vür in ir diener waere.
sus ringet in ir swaere
der edle, swâ er mohte.
waz ze vröuden tohte
williclîchen schuof er daz.
ir wegen hiez er zieren baz
mit golde unde mit gesteine,
dar ûf man vuort die reine,
D
arîus wîp, die keiserîn,
sîn muoter, sîn sun ze Issôn în,
mit ir werder vrouwen vil,
die alle uobten jâmers spil,
dâ man sie staete inne sach.
der vürste schuof in guot gemach:
waz in der hêrre trôstes bôt,
man sach die vrouwen doch in nôt.
A
lexander niht vergaz,
wanne sô die keiserîn az,
selbe wolde er sie dienstes wern,
des entorste nieman vür in gern.
des keisers muoter er zuo sprach
" vrouwe, al mîn ungemach
unde mîn swaere muoz ergân,
ich wil iuch ze einer muoter hân.
alsô sult ir mich ze suon:
waz ir gebietet, daz wil ich tuon,
sunder daz alein
daz ich mit Darîus über ein
welle oder müge getragen:
daz muoz mîn herze im versnragen. "
sie sprach" hêrre, mir ist leit
daz ûf die dinc iwer eit
sô veste ist unde sô staete.
mînem herzen daz sanfte taete,
ob ir sî vriunt woldet wesen.
jâ mocht ich deste baz genesen.
iedoch, hêrre, wâ ir guot
gegen uns armen wîben tuot,
daz zimt iwern êren wol.
ich bin gerne waz ich sol. "
ze der keiserîn er sprach
" mîn trûren daz sol werden swach.
ich bin rîcher danne gester.
vrouwe, ze einer swester
wil ich iuch hiute enphâhen,
ob es iuch niht kan versnrmâhen.
ich wil iu triwe erzeigen
unde mich dienstlîchen neigen.
ir sult mich bruoder nennen,
in triwen dâ vür erkennen. "
ir sun vor der vrouwen stunt,
den kuste der vürste an sînen munt.
er sprach" swester, disen knaben
wil ich mir ze bruoder haben.
des enwil ich niht enbern,
ich wil in bruoders triwe wern. "
ûz trûrigem muote
antwurt im die guote
" wol ir ez, hêrre, bietent mir
nâch grôzem leide, daz ir
mir an dem keiser habt getân.
woldet ir den ze vriunde hân
unde im iwern vride geben,
ob man in vunde noch bî leben,
jâ waer ich gerne waz ir wolt.
jâ enhât der senfte niht versnrcholt
daz ir im haz erzeiget
unde sîn volc mit tôde veiget.
ir tragt im âne schulde nît.
nû gît mir daz vil swaere zît,
ich enweiz niht ob der guote lebt.
waz ir uns guotes trôstes gebt
unde wa ir uns zeiget triwen site,
dâ êrent ir iuch selben mite.
einez lâzet âne zorn:
hân ich Darîum verlorn,
ir unde al die in der welde sîn
ergetzent mich niht des hêrren mîn. "
A
lexander zühte wielt.
die vrouwen er sô schône hielt
alsô daz er enkunde baz.
in der zît sîn herze besaz
zuht mit tugenden alsô vil,
daz ich vür wâr daz sprechen wil,
waer er in den siten bliben,
nieman mohte hân geschriben
von im untugent deheine,
weder grôz noch kleine.
daz wart an im verkêret,
dô sich sîn rîchtuom mêret.
im brâhte der Persâne guot
unsenfte site unde sûren muot.
unzîtlîche dinc ez im riet,
von zîtlîchen dingen ez in schiet,
daz er der niht enahte,
niwan hôchvart er trahte.
er begunde vînt der vriunde sîn,
die im doch tâten triwen schîn.
den er ê senfte was gewesen,
die sach man kûm vor im genesen.
sô herte gemüete er an sich las.
niht im ze tuone unmuglich was,
daz mensche erziugen solde.
daz schuof ein herze von golde,
er wolde baz dann mensche sîn:
er gebôt den hêrren daz sie in
vür hern Jovis sun erkenten
unde in alsô nenten.
alsô daz guot unfuogen kan.
ez bringet ûf den wec den man,
daz er waenet wie er untôtlich sî,
dem doch sterben ist nâhen bî
unde er vil lîhte der êrste ist,
an dem sich kürzet lebens vrist.
hilf uns vater, Jhêsu, got,
wenn sô der welde tôt
unser âs bringet ze grabe,
daz vor dir die sêle ruowe habe.
N
âch dem horde, den Darîus liez,
P
ermêniôn er rîten hiez
mit im vreche ritterschaft
ze Dâmascô mit heres kraft.
er sprach" heizet die burger geben
daz guot, ob sie wellen leben.
sagt dem boten Mâzêô daz
er müeze lîden mînen haz,
sol ich ez gewinnen âne danc,
dâ von sîn leben wirdet kranc. "
P
ermêniô mit den rittern reit
durch daz gebirge (als man im seit)
gegen Dâmascô nâch dem guote.
sie zogten in strîtes muote.
in den selben zîten
wolt ouch Mâzêus rîten
A
lexandrô geben die stat:
ez was doch âne der burger rât,
alsô wolt er ze hulden komen.
im mocht sîn untriwe niht gefromen.
mit im vuort er rîter vil.
vernemt waz ich iu sagen wil.
D
âmascô Permêniô nâhte,
von der Mâzêus gâhte.
des volc dem gelîche reit,
wolt in ieman vüegen leit,
des wolden sie sich mit strîte wern.
M
âzêus kunde ouch vînde zern.
D
ô sie dort her zogen sach
P
ermêniô ze den rittern sprach
" seht ir dort komen jene schar?
die wellen strîtlîche vâr
uns ûf dem anger bieten.
welt ir iuch manheit nieten,
die lât hie an iu erblüen.
wir sullen hiute mit strîte müen.
verbindet, welt ir prîs bejagen.
ich wil iu des ein wârheit sagen,
wir erwerben an in êre,
daz man iemer mêre
uns muoz werdeclîchen hân.
hurtâ helde, nû wol dan. "
P
ermêniô sprancte mit dem her.
die Persân buten sich ze wer,
in mohte die vrist niht geschehen
daz sie irs willen in heten verjehen,
ouch wolden sie sich sunder wern
ûf dem velde niht lâzen zern.
sie heten an den stunden
ir helme ouch verbunden,
die wol gezieret wâren.
vîntlich was ir gebâren.
under des dô jene sprancten,
dise ouch den rossen hancten.
beider sît was tjostes spil.
dô wart versnrwendet waldes vil.
die sper buten sô lûten krach,
daz der tambûren brach
man in der owe niht wol vernam.
P
ermêniô ûf Mâzêus kam
mit tjost er durch sîn herze brach.
M
âzêus ouch den Kriechen stach,
dâ von er dulte ungemach.
kûm man in besitzen sach.
des half ein sîn geverte.
dô wart ein strît vil herte.
dort die swert klingâ klinc,
hie durch die vînde drinc
mit herten poinder wart genomen.
dô muoste maneger von lîbe komen
in der Persâne schar.
manec zimierde lieht unde klâr
wart mit swerten dô versnrchrôten,
durch ir helme sie vrumten tôten.
Ô
restes unde Demetriôn
buten den vînden sûren lôn.
die Persân sich niht vergâzen,
starke slege sie mâzen
mit swerten in unverzagter hant.
man sach sie vellen ûf daz lânt
vil der gezierten Kriechen,
die von wunden muosten siechen,
ouch vrumten sie von wunden nôt,
die manegen brâhten ûf den tôt.
N
iu was Permêniô komen wider.
der begunde die Persân vellen nider,
als der schelme tuot daz vie.
man sach in dort unde hie
allenthalben in dem her
bieten vîntlîche wer.
er machte den grüenen anger rôt.
den vînden er sûrez sterben bôt.
der strît vaste über die Persân gienc.
von den Ôrestes dô enphienc
in des strîtes stunden
unde ander rîter swaere wunden.
ich hôrte die âventiure sagen
der Persân wurde dô vil erslagen:
waz ir dâ sunder sterben bleip,
des strîtes angest sie dar zuo treip,
daz man sie vlühtec entwîchen sach,
vaste die Kriechen jagen nâch.
die burger woldenz wol vertragen,
daz Mâzêus was erslagen.
wer dô enphliehen mohte,
zem besten im daz tohte:
er genas wer dâ entran.
dar nâch Permêniô gewan
die burc, die stat mit kluoge siten.
an die er heimlich kam geriten,
eines nachtes er daz hûs ersteic,
dâ von der burger vröude seic.
waz er dâ liute inne vant
die wurden sterbens dô ermant.
hundert man brâht er dar ûf,
die lûte schirn irn ruof.
mit hôchverten worten
der lêô ûf den porten
wart gâhes ûf gestecket.
die burger wurden erwecket
junc unde alt alle
mit ungefüegem schalle.
dô sie die burc gewunnen sâhen,
al zehant sie jâhen
sie wolden gerne sich ergeben
unde nâch des vürsten willen leben.
der besten vür die porte kam
vil der Permêniô dar în nam
mit vride in die veste.
dô hiezen in die geste
wîsen wâ der hort lac.
under des gienc ûf der tac.
sie wîsten sie ûf daz palas,
dâ daz guot versnrperret was,
dâ sie ouch vunden inne
des keisers vriundinne,
die man hielt in wirde.
sie vunden dâ grôz gezirde.
die vrouwen hete rîche kleit.
in was umb iren hêrren leit.
ob ir deheine sich vergienc,
dô sie kumpânîe enphienc
unde geselleschaft enholte,
die sie ouch gerne dolte
(die sie mohte lâzen âne haz);
jâ haet sie doch versnrwigen daz
dem keiser, ob ez waere geschehen
daz siez ûf triwe solde jehen.
daz guot vuorten sie von dan.
G
âlôes den stolzen man
liezen sie ze pfleger dort
unde rîter mê, hân ich gehôrt.
D
arîô kâmen maere
daz Dâmascus waere
verlorn unde daz guot.
jâ ringet im einez wol den muot:
stat unde guot wolt er verclagen,
dô er hôrt daz was erslagen
der burcgrâve an untriwen,
daz kund in lützel riwen.
A
lexander gebôt,
vil vürsten die dâ lâgen tôt
unde beider sît die werden
hiez er bevelhen der erden.
mildeclich kost er gap,
daz man ûf der werden grap
worhte gezierte steine,
dar ûf ergraben reine
daz man ir tât, ir namen las
unde mit swelhen sachen was
ietslîcher von lîbe komen.
dô wart jâmers vil vernomen
unde seneclîchez klagen
von den vrouwen, hôrt ich sagen.
dannoch gap er rîchez gelt,
daz man die greber ûf dem velt
mit mûre umbevienge,
daz kein vie dar ûf iht gienge.
schône wurden sie begraben,
als sie dort noch siten haben.
vil vrouwen er in Issôn liez,
der er mit vlîze warten hiez.
A
n dem sibenden morgen vruo
sach man den künec zogen zuo
vür die alten stat Sîdô,
die im die burger gâben dô.
von Vênicôn daz volc dar nâch
man ze sîme gebote sach.
er nam an sich des keisers site:
die vrouwen vuorte man im mite
unde die tempel von golde,
gezieret als der wolde,
der von koste sachen
die tempel êrst hiez machen.
einsît ligen an dem mer
vant er Tyrus wol ze wer.
die stat ein mûre bevienc
mit türnen hôch darumbe gienc.
T
yrus was unmâzen grôz.
ein arm al umb unde umbe vlôz
des mers in gemûrten graben,
dar ûf zinnen hôch erhaben.
die stat lac wunneclîche.
man kôs wol daz rîche
dar inne die burger wâren.
sie hete vor manegen jâren
erbûwet der künec Agênor.
nû lac der vürste dâ vor.
der burc, der stat er sich vröute,
vür die man vaste ströute
manegen enden ûf daz velt
kostbaere grôze gezelt.
der künec hiez die stat im geben,
ob die burger wolden leben.
D
ô jâhen die burgaere
daz ir wille sô niht waere.
sie wolden sie dem alten
irm hêrren noch behalten.
daz was dem vürsten ungemach.
schiere man bereiten sach
vür die stat trîbocken, manegen.
die türne wârn behangen
mit hürden unde alsô beriht,
daz in daz werfen schatte niht.
die innern wâren wol ze wer.
vast sie schuzzen in daz her.
ez heten jene dort innen
ûf türnen unde an den zinnen
rückarmbrust, selbschozze vil
(ein wârheit ich iu sagen wil),
die den vînden dröuten tôt
unde in von wunden schuofen nôt.
wie sie dâ heten tarschen hart,
vil ir doch dâ erworfen wart.
A
lexander machen hiez
ebenhoehe, die er hiez
ûf daz mer bereiten,
an die burc mit schiffen leiten.
dâ lac an manic starker Bol,
sie wârn vor würfen bewart wol,
der doch genuoc dar ûf geschach,
daz man in wênic schaden sach.
ietslich ebenhoe behielt
driu gaden, dar ûz wart gespielt
werfens, schiezens an die zinnen,
daz dâ von entrinnen
muosten die burgaere.
sie liten grôzen swaere.
ouch andersît die geste
heten vür die veste
daz man mentel heizet machen
von sô starken sachen,
den ouch daz werfen schatte niht
unde dar ûf ir schiezen was ein wiht.
dar hinder ûf schîben
sach man hantwerc trîben,
dar ûz sie wurfen viur
in die stat. des wart in tiur
daz man heizet guot gemach.
daz volc man vaste retten sach.
in tete daz viur sô gedon
unde bôt in sô swache won,
daz sie vergâzen maneger wer,
der sie ê pflâgen gegen dem her.
vaste man in zuo buozte.
dô sie daz viur sô gruozte,
sie wurben biz an den keiser vride.
dâ gegen bôt er in die wide
unde anders niht wann sterben.
sie kunden niht erwerben
daz der vürste senften muot
gegen ih hete. sie buten im guot
dar zuo ir dienst unde die stat.
vaste er die sînen bat
daz sie sich vaste wolden regen
unde dei hantwerc mit würfen wegen.
rîter, die vrides bâten,
vrides unberâten
wider in die stat riten.
nû wart mit würfen dâ gestriten
von den ûzern an die wer.
den innern sie vrumten herzesêr.
daz viur, waer daz niht gewesen,
sie waern irs stürmens wol genesen.
D
en vürstn zorn ruorte.
in sîner hant er vuorte
ein sper, dar an ein kleinen vanen.
die ûf dem mer wolt er manen
daz sie sich iht verlaegen
unde von den schiffen stürmens pflaegen.
ein vürste dort inne sprach,
dô er disen rîten sach,
der burcgrâve von Tyrus
" sul wir sîn betwungen sus
unde verterben als die wîp?
noch wil ich lieber den lîp
mit tjoste wâgen an den
wir dort an dem stade sên.
als ich mich versnrinnen kan,
ich waene daz er sî der man,
der ditz her her hât brâht
unde unsers schaden hât gedâht.
niemer an im baz
mugen wir gerechen daz.
jâ mac er des niht überic sîn,
ob er niwan erbeitet mîn,
mit tjoste twinget in mîn hant,
daz er mit tôde den sant
von mîner kraft suochen muoz
oder sunder danc geruochen ze vuoz
hiute volgen dâ her în.
an dirre porte wartet mîn,
ob mir gelinge, daz ir
wider în helfet mir.
ist aber daz ich erstirbe,
êrlîcher sterben ich wirbe,
den ob ich hinne verbrinne. "
sîn wîp, die burcgraevinne,
was dô engegen antwurt,
der lîp mit jâmer was begurt
von maneger hande leiden:
doch tete ir daz scheiden
des hêrren vil unde verre mê
dann al ir ungemüete wê.
ez brâhte lebendigen tôt.
süezen munt sie im bôt
mit minniclîchem kusse.
durch ir ougen des herzen gusse
den hôchgemuoten sô begôz,
daz sie im ûf den buosem vlôz.
sie sprach" hêrre, mîne leit
werdent nû lânc unde breit.
umb dich mîn herze muoz verzagen.
vil vröuden, die ich hân getragen,
wilt du nû die benemen mir?
süezer vriunt, nû volge mir,
des sich die andern versnrehen,
des lâz ouch uns mit volge jehen. "
D
er vürste die vrouwen kuste,
er dructe sie ze der bruste.
er sprach" vrouwe, gehabe dich wol!
mîn herze ist manheit vol,
du kanst mit süezen sachen
mir den muot gemachen.
dîn tugent mich laezt niht verzagen.
ich wil hiute prîs bejagen.
du muost hiute an im gesigen,
dâ von sîn hôchvart muoz geligen. "
aber er sie kuste unde umbevienc.
dâ mit er ze dem orse gienc,
dar ûf der manheit rîche saz.
man sach der klâren ougen naz,
ir wengel lieht vür ir gewant.
im muost die reine mit ir hant
reichen den helm, schilt unde sper.
dâ hielt der helt in strîtes ger,
als er erwünschet waere.
ouch sagt uns daz maere,
daz mit irn wîzen henden linden
die vrouwe im muoste verbinden.
urloup nam der helt gemeit.
heimelich er ze einer porten reit.
die vrouwe ûf die mûre trat,
heiles sie irm hêrren bat.
sie wolde selbe daz ende sehen,
waz irm gesellen solde geschehen.
bî dem mer an einem orte
sach Alexander die porte,
die wart gâhes ûf getân,
dar ûz einen gezierten man
mit verbundem helme rîten,
daz er bî sînen zîten
nie baz gezierten rîter sach,
alsô der vürste selbe jach.
an im von rîcher koste
ein tiur samît gloste
vor roete als ob er brunne.
von sînem helm ein sunne
schîn der edlen steine bôt;
rubîn gar durchliuhtic rôt
dar an verkastet lâgen,
die ouch schînes dar abe pflâgen,
daz den künec dûhte
wie dâ gar rôt erlûhte
alrêst der morgensterne.
A
lexander sach in gerne.
sîn schilt von maneger zirde,
sîn kovertiur in wirde
was von rîchem gelfe erdâht,
ein samît rôt von Suntîn brâht.
nû solt ir gelouben mir
daz nie sô wunneclîchez tier
in dem strîte wart vernomen:
sîn ors sach man in sprüngen komen,
daz der vürste reit mit kraft.
er vuort einen starken schaft,
dâ mit der hêrre bescheinte
A
lexandrô daz er in meinte.
daz ors mit den sporn nam
A
lexander unde dirre alsam
" wol her "sprach der inner helt,
" ich muoz alhie prîses gelt
hiute an dir erwerben
oder von dir ersterben. "
in was beiden ze tjoste gâch.
ietslîcher ûf dem andern brach
mit unverzagtem muote den schaft,
daz dô von ir beider kraft
die splittern gegen den lüften stuben
unde sich ir beider schilte kluben
unde ûf die hahsen kâmen die pfert.
alsô die vürsten wurden gewert
des sie beide gerten.
dar nâch mit den swerten
der burcgrâve unde Alexander
sluogen ûf einander,
daz nieman dar zuo tohte,
der ir slege gezeln mohte.
ir beider harnasch daz was guot,
ouch heten sie vesten strîtes muot:
von slegen ir ungefuogez smiden
under in die ors kûme erliden.
von irn helmen viures vunken
ir kleinôt begunden sunken.
dô sie sô striten beide,
nû merkent ob iht leide
der süezen dort inne,
die dâ stunt an der zinne,
umb irn hêrren waere.
jâ, sô grôz was ir swaere
daz die guote kûm genas.
wie er dannoch bî wer was,
ûf irn hêrren kam ein slac,
dâ von irs herzen kraft gelac,
daz sie ir klegde gar versnrweic
unde kreftelôs ze tale seic
von der zinnen ûf die mûre nider.
als sie kam ze kreften wider,
sô leinte sich die reine
aber an die steine.
sie bôt die ougen unde herze dar,
jâ jene nâmen strîtes war.
der wirt ein menlich herze truoc,
ungefuoge der werde sluoc
ûf den unverzagten gast:
daz swert im vor der hende brast
niht verre vor der hilze entzwei:
daz sach die vrouwe, die lûte schrei.
A
lexander an den stunden
sluoc im eine wunden
durch den helm unde daz gesteine
durch des houptes gebeine,
dâ von im lebens lege vlôch.
mit valle er gegen dem sande zôch,
aldâ lêrt er in sterbens nôt.
der vürste mit eime slage tôt
sluoc den hêrren unde dort inne
sîn wîp die burcgraevinne.
dô sie irn hêrren vallen sach,
ein bitter tôt ir herze brach.
ûf der mûre ungemach
wart von jâmer solicher krach,
daz ez erbarmte den vogt,
wider erze den sînen zogt.
von dem tôten daz harnasch er gap,
daz man in vuogte in ein grap.
in der stat was grôz geschrei.
in was die wâre vröude enzwei
zeschrocken mit grôzer swaere.
nû vernemet baz ditz maere.
D
ie von der mûre her abe
vuogten manegen ouch ze grabe,
den sie brâhten ûf tôdes zil
mit würfen unde mit schüzzen vil vil.
in tete daz viur doch sô gedon,
daz sie muosten dâ von
sich der würfe mâzen.
irs schiezens sie gar vergâzen.
von der mûre sie entwichen.
nû wâren dar geslichen
einhalp die Kriechen ûf dem mer,
dâ sie die mûre âne wer
unde âne liute vunden:
sie vielen an den stunden
ûz der ebenhoe dar ûf.
zehant sie schrîten irn ruof.
die stat an manegen enden bran,
dannoch sie truogen viur an.
ir wârn wol tûsent komen în.
von den manic Sarracîn
in der stat wart verterbet
unde an leben ersterbet.
sie drungen sich vaste umb die tor,
dâ was vil volkes ûzen vor,
sie wurden mit exen ûf geslagen.
daz hôrte man die innern klagen.
daz viur sich vaste mêrte,
daz volc ez sterben lêrte.
dô ergienc manegerleie tôt
unde michel jâmers nôt.
dirre vor vorhten vlôch daz swert,
den doch daz viur tôdes wert,
jener wânde dem viure entrinnen;
hie sach man den von den zinnen
vor vorhten tuon mit sprunge val
in daz mer hin ze tal:
sie dûhte des swertes tôt sô sûr,
daz die veigen von der Mûr
ûz vielen an daz lânt,
aldâ man sie tôt vant.
dirre von dem viure lief,
den durch sîn herze sô tief
von swerte wunden wurden gegeben,
dâ vo sich enden muost sîn leben.
dô wuohs sô jâmerbernder ruof,
der der tufte trüebe schuof.
wîp, kint oder man
deheinez dem tôde entran,
âne die sich vor vorhten zugen
in die tempel unde dar în vlugen.
mich triwen die minneclîche wîp,
die dâ verlurn irn lîp,
an den vröuden vil vertarp.
daz ander volc, daz dâ erstarp,
daz riwet harte kleine mich.
noch kan mê gesagen ich:
wer triwe suochet unde vinden wil,
der haben werde vrouwen vil,
an den triwe nie gebrach.
valscheit ist in ungemach
unde irs herzen swaere.
geloubent mir der maere,
ein ietslich wîp valsches blôz,
die mac wol sîn engels genôz.
ich waene iht daz ieman lebe,
der mir des gewisheit gebe
unde der daz neme ûf sînen eit,
daz er mit vröuden sunder leit
ganzen tac sî bliben
unde âne ungemüete habe vertriben.
solichen lôn die werlt gît.
got helf uns daz wir dise zît
alsô müezen bringen hin,
daz wir dâ der engel schîn
iemer wert âne enden
unser sêle hin senden,
dâ niemer vröude wirt benomen;
daz wir ze dem süezen komen,
der durch unser sünden siten
hin swaere unde angest hât erliten:
der helf uns daz wir im danken
sîner marter sunder wanken,
die umb unser sünden schult
der süeze sunder ungedult
an dem kriuze durch minne enphienc.
sîn minne saelde an uns begienc.
in Tyrus verzaget was
volc, daz zwîvel an sich las,
daz ez vor vorhte unde leide gienc
in die kelre unde sich erhienc:
daz ez die vînde iht slüegen tôt,
an den stricken lernte ez sterbens nôt.
dâ wârn ouch inne (ist mir gesagt)
liute strîtes unverzagt,
die wolden zagheit sich schamen
unde wolden mit manheit namen
durch reht die stat ir erbe wern.
man sach sie grimmeclîche kêrn
an die Kriechen, strît den bieten,
der leben sie versnrchrieten,
an den sie daz erwurben
daz sie unvergolten niht ensturben.
sie wurden erslagen, ouch sluogen sie,
die Kriechen dort unde hie
sach man sie tôt nider legen.
sie heten doch lebens sich bewegen,
darumb siez âne betrâgen
unervorht torsten gewâgen.
sie wârn ze beiden vil bereit,
ze enphâhen den tôt, daz selbe leit
den Kriechen sie gedâhten,
daz sie in mit vülle brâhten.
doch nam daz viur dâ überhant.
die stat ze aschen vrbrant,
die der milde Agênor
hete erbûwet dâ vor.
sus wir gelouben den wîsen,
unde ir lêre vür wârheit prîsen:
sie haben uns berihtet sus,
daz in der edlen stat Tyrus
alle künste entslozzen sîn,
die mac begrîfen menschen sin,
unde aller dinge bescheidenheit
sint dâ mit namen ûz geleit.
die vor unbetwungen was
manic jâr, als ich las,
von êrst unz ûf die selbe zît,
daz sie zefuorte der Kriechen strît;
alsô die stat zerbrochen lac
unz ûf den saeldenbernden tac,
daz got durch unser schulde erstarp
unde uns sîn sterben leben erwarp:
dô wart gebûwet die stat
von volke, daz Kristen namen hât
unde noch dâ dâ vlêhen umb ir nôt
C
ristes namen unde sînen tôt:
der ist dâ drîer in erkant
unde ein, der besliuzet der werlde lânt
unde iemer mê âne ende
hât in sîner hende.
dô Tyrus was sô veste
under andern bürgen die beste
unde sie doch der künec gewan,
sich solden wol versnrunnen hân
bürge unde stete in den lânden
daz sie sich des vürsten handen
unde sîme gebote heten ergeben
âne strît sunder swaerez leben.
D
ar nâch er vuor vür eine stat
in Barbarîe, die Gâzâ namen hât,
die niht envorhte der swaere,
wie Tyrus gewunnen waere.
sie wolden nâch Darîus gebote leben
unde sich disem niht ergeben.
alsô wâren sie berâten.
ûf sîn ungelücke sie daz tâten.
er hiez die sînen gâhen dar
nemen der stat mit stürmen war.
ûf schîben manegerleie werc
sach man trîben an den berc,
des man ze stürme wol bedarf,
dar ûz man ungesûmet warf.
vil man ouch an die zinnen schôz.
des ouch die innern niht verdrôz,
sie spilten des selben hin wider
von der veste hin nider.
die stat ûf einem velse lac,
einsît man abe rîtens pflac.
daz sie wol tâten âne danc,
manegen wurf man her abe swanc.
gegen der selben sîten
sach man sie setzende rîten
mit den vînden, gegen den sie schuzzen,
des die niht wol genuzzen,
die beider sît dô gelâgen
unde lebens kraft verphlâgen.
sie tâten aldâ strîtes schîn.
iezunt sach man jene hin
jagen gegen der veste.
in vuogten leit die geste.
schiere sach man die Kriechen her,
alsô gienc der strît mit wer.
die âventiure hât geschriben
daz dâ von sturme tôt bliben
beidersît liute genuoge
von irs strîtes unfuoge.
dô sich der sô mit tôde war,
nû santen die burger dar
von der veste einen man her abe
in vride, der truoc in einem stabe
verborgen ein scharfez swert.
vrides was durch daz gegert,
daz sô der vürste wurde erslagen,
wen er im solde ir rede sagen.
dô dirre vor dem künege stunt
unde tete im der burger rede kunt,
er ructe daz er truoc,
dem vürsten er nâch dem halse sluoc:
des er vaelte mit dem slage.
dô wart erfüllet der wîsen sage,
die heten sô gewîssaget niht
daz mit susgetâner geschiht
er von lîbe komen solde.
L
achesis des niht wolde,
der gunst im dannoch lachet
iedoch het sie gemachet
gift mit der götîn gunst zuo brâht,
als sie ir dem vürsten het erdâht,
von Vlegetôn unreine starc,
die sich ninder wol verbarc
in deheinem vazze, die vil unwerde,
niwan in eim huofe von eim pferde:
dâ mit sie sît über zehen jâr
verterbte den edlen vürsten klâr.
der in dô gerne hete erslagen
dem hiez der vürste (hôrt ich sagen)
hende unde vüeze abe slâhen
unde des balde mit im gâhen.
sie heten im ouch boten ê gesant,
nû wart der vürste des ermant
daz siez in untriwen tâten
unde in alsô wolden verrâten.
er begunde sich selbe erbeiten
unde an die stat die sînen leiten.
selbe er sturmte den sînen vor.
nâhe der mûre bî eime tor
von der mûre ein gabilôtes swanc
im durch den linken arm dranc.
dô er der wunden enphant,
guot gemüete im gar versnrwant.
vast er an die sînen rief.
ûz der stat ûz einer blîden swief
der manegen meister einen stein,
der dem vürsten brach sîn bein.
der nôt die Kriechen bevilde.
von der stat ûf eime schilde
sach man sie den vürsten tragen.
man hôrt sie schrîen unde klagen.
er bat daz volc verzagen niht
durch sîner wunden geschiht.
ze Thedalûn der vürste sprach
" dich man ie bî manheit sach,
daz lâ hiute werden schîn.
du solt die vînde lêren pîn.
teilet iuch mit sundern scharn,
geruochet die vînde hiute niht sparn. "
daz von dem vürsten gar geschach.
einsît man wol gezieret sach
ûz Gâzâ Jambrî rîten.
der vürste wolde strîten.
ein vrechez volc er vuorte,
an die Kriechen er ruorte.
man sach den werden Thedalûn
mit im aldâ strît tuon,
daz der burger prîs zertrante.
gnuoge er dâ lebens pfante.
man sach ouch dâ die Kriechen rîsen,
doch gelânc den strîtes wîsen
an irn vînden unde an Jambrî
die sie dô machten siges vrî.
gegen der stat ûf der vlühte vart
der barbarôn gevangen wart
von Thedalûn, der vürste von Gâzôn,
J
ambrî, dem dô tôdes lôn
alsô ze gelte gegeben wart:
er wart mit rossen dô zerzart.
der sînen was ouch vil erslagen,
daz kunde den burgern missehagen.
in wart geboten ein swaerer mat.
alrêst dô gâben sie die stat:
daz waer âne strît ê baz getân.
man sach den vürsten in Gâzân
vüern mit swaeren wunden,
die im senfte wurden gebunden
von meistern, die in nerten
unde imz zem besten kêrten.
I
n Gâzôn der vürste lac,
dô er gemaches inne pflac,
unz daz im sîne wunden
heilen begunden.
dô wolt er kêren von dan.
an den er menheit sich versnran,
die hiez er sich bereiten
mit im ze erbeiten,
die andern er bî den vrouwen liez,
sîn er aldâ warten hiez.
die burger muosten vür in komen,
als ich die rede hân vernomen,
er nam ir gîsel unde irn eit.
dar nâch er gegen Êgyptô reit.
in die lânt sîn vart geriet,
dâ die swarz geverwete diet
liehter varwe gar verphlegen,
der sich alhie niht kunnen bewegen
werde man unde süeze vrouwen,
der varwe man lieht muoz schouwen.
stete bürge unde gar die lânt
betwanc gewalticlich sîn hant.
dar nâch vuor er gegen Libiâ.
in einem walde Hâmôn dâ
der got ein schoenez tempel het,
dâ man vil êren inne tete
den goten opfer unde dienstes schîn.
dar brâhte manic Sarrazîn
sîn opfer in milde.
eines widers bilde
sie dâ êrten vür irn hoehsten got
unde vlêhten daz umb alle ir nôt.
der vürste hete wol vernomen,
wer ze dem tempel wolde komen,
der müeste kummer lîden:
nû enwolt ers niht vermîden
noch durch dehein vreise lâzen,
man ensaehe in ûf den strâzen.
N
iu was er komen in daz lânt,
dem nie vrühte wart bekant
weder von touwe noch von regen;
man muoz noch bûwes dâ verphlegen.
L
ibiâ staete von hitze brüet.
des lândes dürre die lüfte müet.
er vant dâ boum, loup noch gras
noch wazzer, niwan sant dâ was.
wâ die sunne ûf den gleiz
mit schîn, dâ wart er alsô heiz,
wenne sô ein wintsprût kam,
manegem er sîn leben nam,
wann in der wint ûf vuorte.
wa er ros oder liute ruorte,
mit hitze er die sô an geriet,
daz er sie tôt von leben schiet.
sie muosten dô swaere unde angest haben.
manegen sach man sich begraben
vor hitze in dem sande,
der doch ze tôde verbrande.
welchem der sant kam in den munt,
des griezes hitze in sô verwunt,
daz er in mit bluote verdöute.
der tôt daz volc dâ ströute
vaste ze der erden.
der stoup von den pferden
kummer in dâ mêrte.
ir leben was dô herte.
man sach ir wênic genesen.
lieber waeren sie gewesen
ûf dem mer mit guotem willen,
dâ Sirtes, Caribde, Cillen
mit gewalt die schif ertrenken
unde in des wâges tiefe senken.
sie dolten aldâ bitter nôt.
im nam dâ volkes mê der tôt,
den er in strîte ie hete verlorn.
daz wecket Alexandrô zorn
unde betruobt im sîn gemüete gar,
wann er ir sît unsanfte enbar.
N
iu heten sie swaere vil erliten.
tac unde nacht sie wârn geriten.
mich berihte daz buoch mit sage,
daz sie an dem vierden tage,
dô die sunne sich wolt neigen
unde irn schîn niht mê zeigen;
dô sie sich ze gemache stalt,
nû kâmen sie zuo einem walt,
dâ sie in kurzen stunden
einen brunnen vunden.
daz wazzer lusteclîche vlôz,
daz beide pfert unde liut genôz.
ich wil iu sagen des brunnen art.
nie dehein viur sô heiz wart,
als er ist ze mitternaht;
sô biutet sîn wal mit duzze braht.
dar nâch er die hitze lât.
des morgens sô die sunne ûf gât,
als ob er sî gewermet lâ,
vindet man den brunnen noch dâ.
sô der tac wahsen beginnet,
ie mê er kelte minnet.
umb den brunnen ist ez sô gestalt,
nie kein îs wart sô kalt,
als er ze mittentage wirt.
wenn sô der tac abe birt
unde sich die sunne laezet nider,
sô vazzet er aber wirme wider
den âbent als den morgen.
dar nâch unverborgen
viures hitze er an sich nimet.
solicher art dem brunnen zimet.
C
litôrius ist er genant.
dâ bî daz volc erbûwen vant
ein tempel wol gefieret
unde wunneclich gezieret.
dar inne ûf einem alter stunt
Â
mons bilde, daz tete in kunt
maneger hande rîcheit.
mit tiurem pfelle pfelle was bespreit
der tempel unde behangen.
mit irm opfer sie kâmen gegangen
vür ein grôz bilde von golde
gelîch einem wider, daz man solde
êren vür den hoehsten got Jovî.
im stunden vil der gote bilde bî.
dô er unde daz volc getet
den goten opfer mit gebet,
an dem vünften morgen vruo
kêrten sie von dannen nuo.
durch der êrsten verte vreise
geviengen sie ein umbereise
zwischen Pâtelamunt unde Libiâ.
ich hân vernomen daz aldâ
G
âlôes sun Gamuret,
leiste Belacânen bet,
der edlen moerinne,
die mit triwen brâhte minne
unde ouch minne von im enphienc,
daz ir nâch jâmer sît ergienc.
ir liebe ir ougen sît wart sûr,
ir vröuden hagel unde ir schûr.
ez hete enphangen die süeze zuht
ein kint von ir beider minne vruht,
daz er sei lebendic tragen liez
(den hoehsten kummer ir daz stiez),
dô er sich von der süezen stal
unde vor ir sîn vart verhal.
ez diente sît habe, der selbe griez
unde al der lânde geniez
der vrouwen sun, dem vêch gemâl
V
eirafîz: sîn bruoder was Parcivâl.
A
lexander ungespart
gegen Memphî tete sîn widervart
ze der houbtstat in Êgiptô,
dâ er mit sînen liuten dô
etslîche tage durch ruowe was.
dâ truoc ein krône Zorcas,
der vor Issôn wart erslagen.
nû hôrte Alexander sagen
daz der keiser in kurzer zît
wolde mit im haben strît,
unde daz er laege in glânzem schouwe
ûf Erbelâ der ouwe,
unde daz man saech in breitem blicke
wazzer lânt mit roten dicke,
daz berc unde tal was belegt,
als die sîn kraft het erwegt
unde mit brieven mohte besenden
in den lânden allen enden
(gebûren von dem pfluoge
was mit im genuoge,
alde junge unde kleine kinder);
daz gewâfente merrinder
vil werhafter karchen zügen;
vil helfante die bercvrit trüegen;
olbenten, kemmel grôzen solt
durch daz gebirge haeten geholt;
unde daz er haete drîstunt mê
liute ze strît danne ê.
dô Alexander dise wort
unde die maere hete gehôrt,
er sprach" ir leide Sarracîn!
wâ mugen die lânt alle sîn,
dâ sie sint unz her gewesen!
ich sach ir wênic doch genesen
vor Issôn, dâ sie wurden erslagen.
joh waen ich sie hie die acker tragen,
als sie tuon mit uns daz korn.
wâ ir ê einer ist verlorn,
dâ sint drî wider komen.
ich hân dem gelîchez ê vernomen.
dô Hercules mit Anthêô vaht,
wann er den ze der erden brâht,
sô wuohs im kraft drîstunt mê,
dann er ir het gehabt ê.
Idra heizet ein vreislich wurm,
gegen dem tete er ouch strîtes sturm:
daz houbt er von dem wurme sluoc,
dar nâch er driu hin wider truoc:
doch der vürste an im gesigt.
den verfluohten daz gelîche wigt.
ob sie der walt noch kunde blüen,
wir suln sie doch mit strîte müen. "
er wolt gen Gâzâ sîn gevarn:
daz muost er durch die maere sparn.
darumb er in Memphis bleip.
sîne brieve er sô hin schreip,
vürsten die er hete gelâzen dort,
wann sie der schrifte wort
mit der botschaft vernaemen,
daz sie âne sûmen kaemen.
die vrouwen sie solden bringen mite
unde der pflegen nâch zühte site:
wurde der deheine umb ein hâr
betrüebet unde wurd er des gewar,
die besten müesten im daz leben
vür daz leit ze pfande geben.
in Memphî er sich bereite
ze strîtes arbeite.
vürsten den man manheit jach,
ietslîchem er sunderrote sprach,
daz die naemen sînes vanen war
unde den vînden buten vâr.
der vürste menlich herze truoc.
sîn sinne wârn ze strîte kluoc,
gegen den vînden sîn gemüete scharf:
wol des ein ietslich vürste bedarf
daz er kunne sîn sinne wetzen
ûf die sich gegen im setzen.
im kâmen alle tage boten
wie sich mêrten des keisern roten,
daz er hete wâren zil gegeben,
als er den strît wolde heben.
A
lexander ze den vürsten sprach
" zwâr ich waere harte swach,
ob ich hie ligende des erbite
daz er ûf mich mit her rite.
sô wânder lîhte ich kunde verzagen. "
nû hiez er ûf daz wazzer tragen
gezelt, kleinôt der vrouwen..
man mohte dâ rotieren schouwen.
die Eufrâtes wol mîle breit
was mit tiurem dache bespreit:
dâ mit die kiele wârn bedecket,
vil banier dar ûf gestecket.
als sie vuoren über mer
gegen Erbelâ mit irm her:
bürge unde stete dar zuo daz lânt
vunden sie verwüestet unde verbrant.
daz hete Mâzêô geboten
bî sînen hulden unde bî den goten
der keiser, durch daz kein nar
sie vünden, sô sie kaemen dar.
der velde vruht unde allez korn
was von brande dâ verlorn,
dar zuo weide unde daz gras
ûf dem velde verterbet was.
dannoch von viure riechen
sâhen daz lânt die Kriechen.
er wânt daz er den Macedô
solde vertrîben alsô.
nû in der weide gebrach,
sie dûhte dâ ir wesen swach.
ir herze begunde zwîvel jagen.
darumbe enwolde niht verzagen
des ellen ie nâch wirde ranc.
ze hôhem prîse sîn gedanc
was noch sneller dann die Tîgris:
mit wârheit sî wir des gewis,
daz die habe sô drâte vart,
vür die nie wazzer sneller wart.
vernement, wie ein jagender hunt,
dem niwe geverte ist vor im kunt,
der ûf der verte jagt entwer:
alsô sîn sin hin unde her
jagte ûf des keisers spor.
als ein jeger, dem slîchet vor
in der wilde ein houwent swîn,
daz ûf in wetzet doch die zene sîn,
alsô die wîle ûf Erbelâ
D
arîus hie unde dâ
begunde die sînen vaste scharn,
als sie ze strîte solden varn.
er begunde vesten sînen muot,
als der unverzagte tuot.
A
lexander unde den sînen
mit tôdes ruoder pînen
gedâht er unde swenden ir leben.
daz wolt er in ze gelte geben
wider daz sie im borgten ê.
er swuor ir leit, ir lânc ouwê.
dô die sunne ir schîn verliez
