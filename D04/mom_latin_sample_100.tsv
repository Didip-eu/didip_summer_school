ID	Text
AZK 2347_H_I	In nomine sancte ac individue et perpetue trinitatis amen. Wencezlaus, Dei gratia rex Boemorum, omnibus, ad quos presens pagina devenerit, salutem et fidei pietatem. Cum inter mundanas actiones ea sola salubris ac meritoria permaneat, que divine retributionis et obtinende perpetue beatitudinis gratia celebratur, alie omnes more liquentis aque cum tempore transeunt et labuntur, nichil secum temporalis delectationis retinentes preter peccata, que talibus generantur. Hanc igitur considerationem animo revolventes, animadvertimus, qualiter bona monasterii Luthomislensis possent ad statum pristinum reformari, que per discordiam nobilium terre nostre in tantum consumpta fuerant et distracta, ut etiam fratres ibidem divinum offitium peragentes victum et vestitum penitus non haberent. Nos itaque temporibus nostris bona claustralia dolentes taliter deperire, pro salute anime dilecti fratris nostri, bone memorie marchionis Moravie nomine Wadizlay, et pro remedio peccatorum nostrorum statuimus et imperpetuum inviolabiliter confirmamus, ut homines prefati monasterii hanc habeant libertatem, si in culpam inciderint, sive aliquis in villis eiusdem claustri casu miserabili ab alio suffocetur, quod vulgariter hlaua dicitur, seu ab aliquo pro latrocinio incusetur, quod boemice narok vocatur, sive etiam aliquando hac servitute fuerint obligati, quod narez materna lingua nominatur, ab omnibus hiis ipsos penitus decernimus absolutos, arbitrio domini abbatis relinquentes, ut pro hiis et aliis culpis homines suos pena debita puniat, ad usus monasterii, quicquid ex culpa provenerit, convertendo. Ut autem nostra relaxatio et constitutio robur obtineat veritatis, presentem paginam, testibus subscriptis, nostri sigilli caractere fecimus consignari. Acta sunt autem hec coram nostris fidelibus, videlicet Witkone antiquo filio Witkonis, Wata subcamerario et Bohuzlao fratre eius, Zbrazlao subpincerna, Zlauniko subdapifero, Drisizlao marsalko, Jurik Noskone, Petro Milhozti filio, Ztrezimiro calvo, Milata de Moravia, Daleborio filio Daleborii, Voyzlao canoniko de Zacska, magistro Abdone, Petro capellano de Nehanic et aliis multis. Datum anno dominice incarnationis millesimo CCXXVIII, concurrente VI, regni nostri anno primo.
AČK_0076_H_I	Ego Potho de Turgow ad universorum notitiam tenore presentium cupio pervenire, quod quia serenissimo et illustri principi domino Johanni, Boemie et Polonie regi ac Lucemburgensi comiti, cum municionibus meis Grediss et Arnow perpetuo adherere ac servire contra omnem hominem toto posse meo, vice et nomine prestiti iuramenti promisi et promitto, ipse michi proinde trecentas marcas grossorum denariorum Pragensium regii pagamenti dare promisit et in eisdem ac dampnis, que cum quadraginta viris armatis in ipsius serviciis pertulere, michi oppidum suum dictum Hof cum militibus et vasallis ac incolis tam ad ipsum oppidum quam ad civitatem Trutenow, ipsa civitate Trutenow et castro ibidem exclusis, necnon cum forestariis et in Trutenow et in Hof spectantibus nomine pignoris obligavit. Ego viceversa ipsi domino regi modo quo supra promitto, quod quandocumque per ipsum dominum regem, vel ex parte sui, de dictis trecentis marcis grossorum et dampnis predictis michi fuerit satisfactum, sibi vel heredibus seu successoribus suis regibus Boemie difficultate, occasione, excusacione et dilacione qualibet proculmotis de dictis pignoribus cedam et eciam condescendam. In cuius rei testimonium presentes litteras sigilli mei appensione munivi. Datum Prage IIII idus Januarii anno Domini millesimo trecentesimo sextodecimo.
AČK_0181_H_I	Nos Bolco, Dei gracia dux Slezie et dominus de Furstinberg et de Munstirberg, damus et concedimus magnifico et excellenti principi, domino nostro karissimo, domino Johanni, regi Boemie ac comiti Luczemburgensi, castrum nostrum et civitatem Richinbach cum districtu ac aliis omnibus et singulis dominiis, libertatibus, pertinentiis suis et iuribus a serenissimis principibus, patruis nostris, Bolcone et Heinrico, ducibus Swidniczensibus, quibus obligata pignoris titulo existunt pro duobus milibus marcarum grossorum denariorum pragensium polonicalis ponderis et numeri exsolvendi et redimendi, plenam et omnimodam potestatem, volentes, ut idem dominus rex cum suis successoribus, Boemie regibus, castrum et civitatem Richinbach cum suis predictis omnibus appendiis, si nos et heredes nostros legitimis heredibus non relictis de hac luce, quod absit, migrare contingerit, pleno jure et dominio possideant et habeant perpetuis temporibus, sed premissis nullomodo obstantibus, quandocumque dicta castrum et civitatem cum aliis ipsorum appendiis a dicto domino rege in dictis pecuniis nos vel heredes nostri exsolverimus, extunc ipse dominus rex et suus capitaneus, quem ibidem prefecerit, statim nobis vel nostris heredibus de dicto castro et civitate ac aliis omnibus predictis et singulis suis pertinenciis sine dolo et absque difficultate et contradictione qualibet cedere et condescendere tenebuntur. Harum, quos sigillo nostro muniri fecimus, testimonio litterarum. Actum Wratislavie anno Domini millesimo CCC XXX septimo feria quarta post festum Epifanie Domini proxima.
AČK_0123_H_I	Nos Heinricus, advocatus de Plawe senior, et Heinricus, ipsius filius senior, recognoscimus tenore presentium et fatemur, quod licet olim progenitores nostri bone memorie a quondam viris spectabilibus, comitibus de Eberstein terre Saxonie, retroactis temporibus dominium eorum in Plawe, quod nunc tenemus et ad nos est successione legitima devolutum, in feodo recepisse ac etiam possedisse noscantur, tamen quia dudum eorundem comitum generatio, ita quod superstes nullus remansit, penitus est extincta, multorum sapientum, quos super eo requisivimus, sumus certa et sana informatione edocti, quod ipsum nostrum dominium cum omnibus suis juribus et pertinentiis in feodo a quocumque dominorum nobis placuerit, nunc recipere ac tenere licite valeamus, nos ob specialis amoris affectum, quem ad magnifici principis domini nostri, domini Johannis, Boemie et Polonie regis illustris ac comitis Lucemburgensis, celsitudinem gerimus, ipsius nos recognoscentes esse feodatarios et vasallos, prelibatum nostrum dominium in Plawe cum suis munitionibus et bonis, videlicet castro Lubow, munitione Johansgruen, castro Schonnek, munitione Plonswicz, munitione Lapide dicta, munitione dicta Tirbil et Gatndorf, cum etiam villis, hominibus, vasallis et militibus ad ipsas et ipsa spectantibus ac aliis suis pertinentiis universis, in quibuscumque consistant, quas et que nunc habemus et imposterum sumus ad idem nostrum dominium quocumque titulo habituri, nostro, heredum ac successorum nostrorum, dominorum in Plawe, nomine recepisse in feodo et ab ipso tenere ac possidere iure et tytulo feodali volentes, quod ipsi heredes ac successores nostri, quandocumque sepedictum dominium per mortem alicuius eorum vacare contigerit, ipsum ab eodem domino nostro rege aut a suis heredibus vel successoribus, regibus Boemie, in feodo recipere semper deinceps debeant et tenere et prefato sibi per eos debito servande fidelitatis et homagii sacramento, sicut et nos ipsum sibi nunc spontanea et libera voluntate prestitimus, ei vel eis tamquam eorum vasalli cum predictis bonis omnibus sincera fide semper intendere debeant et parere. Et nos Tosso de Schoeneck, Arnoldus de Valchenstein, Goczo de Merika, Heinricus de Machwitz, Conradus de Sak, Eberhardus de Tirbl et Conradus de Milin milites, necnon Nicolaus dictus Sak, Nicolaus de Dobenek et Heinricus dictus Roeder militares seu armigeri predictorum dominorum nostrorum de Plawe, quorum sumus homines et vasalli, precibus inclinati, protestamur premissa omnia, prout superius continentur, per eosdem dominos nostros nobis presentibus et consentientibus, de certa nostra scientia essa facta. In quorum omnium predictorum robur et testimonium presenes littere facte sunt, sigillorum nostrorum, que ipsis appendi fecimus, munimine roborate. Datum Prage anno Domini millesimo trecentesimo vicesimo septimo XVIII kalendas aprilis. Ponatur ad homagia extraneorum.
AČK_0119_H_I	Nos Kazimirus, Dei gracia dux Thesschinensis, recognoscimus et fatemur tenore presencium universis, nos esse principem et vasallum magnifici domini nostri, domini Johannis, Bohemie et Polonie regis illustris ac comitis Lucemburgensis, et ab eo terram nostram Thesschynensem cum suis civitatibus et castris, videlicet Thesschyn civitate cum castro, Freyenstat et Belitz civitatibus, Zchotschow et Jemnicz opidis cum municionibus et Ostravia castro cum etiam villis et hominibus, vasallis et militibus ad ipsas et ad ipsa spectantibus et aliis pertinenciis suis universis, in quibuscumque consistant, quas nunc habemus et inposterum sumus quocumque tytulo habituri, nostro, heredum et successorum nostrorum nomine, ducum Thesschynensium, recepisse in feodum et ab ipso tenere et possidere iure et titulo feodali volentes, quod heredes et successores nostri, duces Tesschynenses predicti, iuxta litterarum continenciam, quas a predicto domino rege Bohemie super eo habemus, quandocumque predictam terram nostram vacare contingerit, eam ab ipso domino nostro rege aut a suis heredibus seu successoribus, regibus Bohemie, in feodo deinceps semper recipere debeant et tenere et facto sibi servande perpetuo fidelitatis homagio, sicut et nos nunc spontanea et libera voluntate fecimus, ei vel eis tamquam eius vel eorum princeps et vasallus sincera fide intendere debeant et parere. In cuius rei certitudinem presentis instrumenti tenorem nostri sigilli munimine duximus roborandum. Datum et actum in Opavia anno Domini Mo CCCo vicesimo septimo, kalendas marcii duodecimo.
AČK_0100_H_I	Nos Johannes, Dei gratia Boemie et Polonie rex ac Lucemburgensis comes, ad universorum tam presentis etatis hominum, quam future notitiam volumus pervenire, quod nos cum fidelibus et consiliariis regni nostri habentes de ipsius regni nostri utilitatibus cum matura deliberacione tractatum utile nimis et fructuosum nobis et ipsi regno nostro cognovimus, ut bona in Tachow fidelis nostri dilecti Henrici de Lipa, summi marschalli regni nostri Boemie, cum iuribus et pertinentiis suis nobis et regni nostri proprietati et dominio iungeremus, habitis ergo inter nos et ipsum Henricum de Lipa diversis super eorundem bonorum cessione nobis facienda tractatibus. Ad hoc cum ipso Heinrico devenimus, quod ex vero et voluntario tam ex nostra, quam ex ipsius Heinrici parte permutacionis contractu, nos ipsi Heinrico et heredibus suis pro bonis suis predictis in Tachow castrum nostrum Vren in Moravia situm, cum oppido Vren et villis Schephow, Petryn et iterum Petryn, Jeswicz, Lenczow, Pomocz, Vreschow, Cysow, Breczowicz, Czehen, Otozlawicz, Uneschow et Crymow ac allodio Appholdern cum agris, pratis, silvis, nemoribus, venacionibus, aquis et aquarum decursibus, piscacionibus, molendinis, allodiis, dominio, vasallis et specialiter iure patronatus ecclesiarum ibidem intercluso ac generaliter cum omnibus iuribus et suis pertinenciis universis, nec non oppidum nostrum Jewizkam cum villis Chornicz, Urolichs, Alberndorf, Arnoltsdorf, Ernstendorf et Hartungsdorf cum dominio, iure, iurisdicione, hominibus, vasallis, pratis, pascuis, piscacionibus, molendinis, allodiis, montibus, planis, agris cultis et incultis, rubetis, silvis, nemoribus, aquis et aquarum decursibus et specialiter iure patronatus ecclesiarum ibidem intercluso et generaliter cum omnibus aliis, cum quibus dive memorie predecessores nostri, quondam Reges Boemie, predictum castrum Vren atque ipsum oppidum Jewizkam cum universis eorum pertinenciis predictis tenuerunt et nos tenuimus usque modo, iure hereditario et imperpetuum contulimus, sibique liberaliter cessimus, de eisdem renunciantes pro nobis, heredibus et successoribus nostris, regibus Boemie, omni iuri, accioni, dominio et proprietati, quibus premissa per nos, heredes et successores nostros predictos impugnari vel revocari possent imposterum quoquomodo. Huius autem permutacionis sunt testes, de quorum consilio per nos ipsa permutatio est facta, venerabilis Conradus, Olomucensis episcopus, illustris Nycolaus, dux Oppavie, principes nostri dilecti necnon fideles nostri Albertus de Fridlant, summus regni nostri Boemie camerarius, Ulricus de Riczano, iudex terre, Heymannus dictus Berca de Duba, purchravius Pragensis, Petrus de Rosenberch, Wilhelmus de Landstein, Wocko de Crawar, Thymo de Coldicz, Bernhardus de Cynnenburch, Johannes de Mezirschicz, cammerarius Brunnensis et Znoymensis, Dywischius de Sternberch, Wzneta de Lomnicz, Potho de Wildenberch et Ulricus dictus Pfluk, magister curie nostre. In cuius rei testimonium et ipsius Heinrici, heredum ac succesorum suorum cautelam perpetuam presentes litteras exinde fieri et sigillo nostro maiori iussimus communiri. Datum Prage, IIII kalendas octobris anno Domini millessimo CCCmo vigesimo
AZK 0586_H_I	+ Universis tam presentibus quam posteris nostris significamus, quod Dietlebus hereditatem fratris sui Gumboldi nobis pro remedio anime sue collatam potestative abstulit. De hoc vero malo resipiscens, quasi concambium faciendo, pro hac hereditate alias tres villas tam pro anima sua quam fratris prenominati Covmboldi ecclesie sancte Marie in Plaz contulit, quorum nomina sunt hec: Strasisce, Dubrawiz, Bor, Mladatiz, Cedilice, Scernogat. Sed et alias villas patris sui Cumboldi pro remedio anime sue ecclesie eidem traditas nec non ad dimidiam araturam fratris eius Covnonis et molendinum in pace pro anima sua habere permisit. Huius rei testes sunt hi: Primuzil dux Boemorum, Iohannes iudex, Lvtebor filius Smil, Troianus, Damganus, Bun, Norberc, Suest, Lvdewic, Cunradus filius Protiue, Lvtwinus, Rapoto notarius, Adelbertus capellanus, Buche, Pridota, Bohedaz, Radozte, Cunradus filius Gothescal, Clvsene cum fratre suo Baviar, Dluhemil et Petrus miles eorum.
AČK_0188_H_I	Nos Henricus, Dei gracia Slesie dux, dominus in Jawer, ad universorum notitiam tenore presentium volumus pervenire, quod nos castrum cum opido Kant et allodium Camrerdorf cum fructibus et pertinentiis suis universis disbrigatis et disbrigandis inpostorum, prout pater et frater nostri possiderunt et habuerunt, assignata et donata nobis quoad usufructum per dominum regem Boemie inclitum et usque ad tempora vite nostre utifruenda per nos et possidenda, post mortem autem nostram prefata castrum et opidum Kant cum Camrerdorf et utilitatibus ac pertinenciis suis universis per nos possessis et habitis ad ipsum dominum regem et successores suos, Boemie reges, debent protinus revolvi. Harum nostrarum testimonio literarum. Datum Wratislavie anno Domini millesimo trecentesimo tricesimo septimo feria sexta proxima ante dominicam Letare.
AČK_1601_H_I	Ladislaus, Dei gracia Hungarie, Bohemie, Dalmacie, Croacie et cetera rex, Austrie dux marchioque Moravie et cetera, notum facimus universis, quod cum cognoverimus castrum civitatis nostre Glatz ruinorum esse ipsumque reparari oportere et teritorium illud indigere piscinis, comisimus magnifico Georgio de Cunstat et de Podiebrad, regni nostri Bohemie gubernatori curieque regni predicti magistro et fideli nostro dilecto, ut castrum predictum reparari et reedificari procuret ac eciam in eodem territorio Glacensi piscinas fodi et construi faciat, igitur non per errorem aut improvide, sed deliberate et cum sano consilio nostrorum procerum et fidelium de certa nostra sciencia auctoritate regia Bohemie pro reparacione dicti castri et dictarum piscinarum construccione duo milia sexagenarum grossorum pragensium addimus quantitatibus pecuniarum, pro quibus civitas predicta Glatz ac civitas Frankstein cum castris et universis ipsarum civitatum territoriis et pertinenciis ipsi Georgio obligata et inscripta sunt, qui eas cum suis propriis bonis nobis consencientibus et ratificantibus a nobili Wilhelmo de Littemburg fideli nostro dilecto reluit et redemit, volumus, quod civitates predictas cum villis, agris cultis et incultis, pratis, siluis, rubetis, molendinis, piscinis, piscacionibus, venacionibus, aquis, aquarum decursibus, fructibus, censibus, redditibus, proventibus, iure patronatus ecclesiarum et aliis ipsarum et cuiuscumque earum iuribus et pertinenciis universis pro summis omnibus supradictis Georgium prefatum in pignus sine impedimento tenere. Testes his rebus fuerunt nobiles Henricus de Rosemberg, capitaneus Slesie, Zdenko de Sterenberg, burgravius Pragensis, Henricus de Lippa, regni Bohemie supremus marescalcus, Karolus de Wlassim, Johannes Czalta de Camennahora, camerarius, Petrus de Ostromirz, vice magister curie, et alii consiliarii nostri. Presencium sub nostri regalis sigilii appensione testimonio litterarum. Datum Wienne die quintadecima mensis marcii anno Domini millesimoquadringentesimo quinquagesimoquinto, regnorum nostrorum anno Hungarie et cetera, quintodecimo Bohemie vero secundo. Ad mandatum domini regis Procopius de Rabenstein, cancellarius
AZK 0207_H_I	In nomine sancte et individue Trinitatis. Ego Ottagarus, Dei gratia rex Boemorum. In nomine sancte et individue Trinitatis. Ego Otakarus, Dei gracia rex Boemorum, predecessorum meorum amplians indulgencias, locis et personis religiosis concessas, Agneti, sorori mee, et propter ipsam ecclesie sancti Georgii martyris omnibusque succedentibus ei pro tempore concedo plenam iuris dicionem in homines dicte ecclesie, dans eidem sorori mee liberam potestatem, ut ipsos audiat nemo alius quam ipsa, iudicet, coherceat et condempnet, exceptis causis sanguinis et maleficiis, in quibus hoc volumus obtinere, ut per secularem iudicem fiat animadversio in personas, condempnacionibus et rebus maleficorum ipsi ecclesie applicatis, et tam in capite quam in membris remitto servitutes reales et personales, que debentur iure debito consuetudionario regni mei, que plene superius sunt notate. Ad perpetuam autem firmitatem sigillo meo roboro presens scriptum, addens nichilominus penam huius indulgencie violatoribus seu turbatoribus infligendam, videlicet ut quecumque persona publica seu privata sublimis seu infima nostrum fregerit hoc indultum, primum nostram et successorum nostrorum senciat indignationem et descriptas in privilegio concesso ecclesiis omnibus ad peticionem Gregorii, sancti Theodori diaconi cardinaIis, penas luat. Et ne propter hominum brevem vitam probationum copia subtrahatur, ut omnis calumpniis hominum occasio precludatur, tam in contractibus quam in aliis negociis non solum habundans sed superhabundans necessaria est cautela. Ideoque ego A., abbatissa sancti Georgii martyris, cuius monasterium in castro Pragensi situm est, ancillarum Dei ibidem Domino serviencium humiIis ministra, filia inclyti regis Boemorum Wladislay, presens instrumentum duxi conficiendum, in quo villas, possessiones, territoria, predia, libertates tam personales quam reales concessas ecclesie sancti Georgii primitus a glorioso rege Boemie Wladislao, patre meo, et postmodum renovatas a victorioso rege Otakaro, fratre meo, et remissiones servitutum et omnia, que ad ius et dominium pertinent dicti monasterii, precepi fideliter consignari, ut ipsa conscriptio apud posteros de his, que nunc gerimus, memoria sit perhennis et adversus invasorum malicias validum munimentum. Hanc etiam paginam memorati regis Otakari, fratris mei, et serenissime uxoris eius Constancie, regine Boemorum, nec non illustris filii eius, ducis Wenceslay Plyznensis, karissimi nepotis mei, et eiusdem coniugis, nurus mee, et J., viri venerabilis, electi Pragensis ecclesie, et baronum Boemie quam plurium, qui in subsequentibus nominantur, obtinui sigillis, testimoniis et subscriptionibus insigniri. Prediorum autem et villarum nomina sunt hec, que omnia ecclesia sancti Georgii tempore regiminis mei possedit XL annis continue et amplius sine lite pacifice et quiete, a censibus et tributis, a publicis muneribus, videlicet ab edificacione castrorum, a refectione poncium, a preseka, a custodia murorum, a vigiliis nocturnis, que fiunt in castris, a fossatorum cavacione, ab honere, quod dicitur poowod et prowod, trisne et a pogezda, a vectigalibus, que fiunt, cum rex ad colloquium vel exercitum est iturus, a gravamine, quod dicitur swod et glava, et ab aliis iniuriis libera et exempta. Et has libertates habuit eccIesia sancti Georgii tam in capite quam in membris, in personis et rebus, in habitis et habendis. In prediis siquidem memoratis homines commorantes non trahuntur ad iudicium seculare, camerariis publicis intrare hec predia non licet pro citandis rei, confiscationis sententia, que plen dicitur, locum non habet, apena, que debetur facientibus otbog, in his prediis non debet, furto seu quolibet maleficio in prediis comperto, fur vel maleficus traditur curie seculari, vel facultates malefici in usus ecclesie convertentur et generaliter vel omnes pene sive mulcte et condempnationes et adiudicationes, tam super civiIibus causis quam super criminalibus facte, ad usum eccIesie sunt concesse. Et licet ex his libertatibus plereque Pragensi ecclesie per Gregorium, diaconum cardinalem sancti Theodori, fungentem legationis officio in regno Boemie, universaliter sint obtente, mihi tamen et propter me et mihi succedentibus ipsi ecclesie sancti Georgii a fratre meo, rege Otakaro, specialius et abundancius sunt indulte. Ego Otakarus, Dei gracia rex Boemie, suprascriptis omnibus perhibeo testimonium et subscribo. Ego Constancia, Dei gracia regina Boemie, suprascripta testor esse vera et subscribo. Ego Wencezlaus, dux Plyznensis, ego Cuncundis, ego J., electus Pragensis.
AČK_1514_H_I	Nos Sigismundus, Dei gracia Romanorum rex, semper augustus ac Hungarie, Boemie, Dalmacie, Croacie et cetera rex, et Albertus, dei gracia dux Austrie, Stirie, Karinthie et cetera et marchio Moravie, notumfacimus tenore presencium universis, quod nos vidimus nuper et auscultari fecimus quondam litteram consulum, iuratorum et communitatis civitatis Wratislaviensis sanam et integram non abrasam seu cautellatam omnique vicio ac suspicione carentem sigilloque vero et non ficto firmius communitam, quam ad presentes nostras litteras atque scripta inseri et transcribi fecimus ut ei a quocumque homine adhibeatur fides infallibilis atque firma, cuius quidem littere tenor per omnia sequitur et est talis: Nos consules, iurati et universitas civium civitatis Wratislaviensis tenore presencium notumfacimus universis, quod ad mandatum serenissimi et invictissimi principis et domini nostri graciosi domini Karoli, Romanorum semper augusti et Boemie regis, et iuxta antiquam regni Boemie consuetudinem dudum laudabiliter observatam necnon ordinacionem providam, quam clare memorie illustris et magnificus princeps ac dominus noster dominus Johannes, quondam Boemie rex, genitor ipsius, matura deliberacione instituisse dinoscitur, qua ipse prefatum dominum nostrum Romanorum et Boemie regem primogenitum suum eiusque heredes et successores per masculinam lineam descendentes ab ipso in prefato regno suo Boemie suos heredes esse constituit, voluit et decrevit illustri principi domino nostro Wenceslao, prefati domini nostri Romanorum et Boemie regis primogenito, animo deliberato non per errorem aut improvide, sed omnium votis communiter accedentibus in presencia domini Cunradi de Falkinhayn, capitanei nostri, et nonnullorum nobilum ac fidedignorum corporalia iuramenta omagii et obediencie at fidelitatis debite prestitimus et prestamus necnon promisimus et promittimus bona nostra fide et sine dolo pro nobis heredibus et successoribus nostris in perpetuum ad prefatum dominum nostrum Wenceslaum in casu, ubi fortasse serenissimum dominum nostrum genitorem ipsius, quem Deus omnipotens custodire dignetur, ab hac luce migrare contingeret, immediatum habere respectum sibique tamquam regi Boemie necnon vero legittimo et naturali domino nostro in omnibus et singulis parere et intendere et absque omnis contradiccionis inpedimenti seu difficultatis obstaculo firmiter obedire promittentes nichilominus bona nostra fide sine dolo pro nobis heredibus et successoribus nostris, ut premittitur, eadem iuramenta corporalia de fide legalitate et obediencia seruandis non extante prefato domino nostro Wenceslao, suo primogenito, vel illo non existente seniori suorum heredum vel ipso absque heredibus decedente fratri suo seniori, si quem habuerit, aut illo decedente seniori eiusdem fratris heredi et sic demum inantea senioribus fratribus ac seniorum fratrum senioribus heredibus in linea sexus masculini procedendo continue prestare et corporaliter facere perpetuis temporibus affuturis. Presencium sub nostre civitatis sigillo testimonio litterarum. Datum Wratzlavie anno Domini millesimo trecentesimo quinquagesimoprimo in crastino circumcisionis eiusdem. In cuius rei testimonium atque robur presentes nostras litteras et inserciones sigillorum nostrorum appensione fecimus firmius roborari. Datum Wienne anno Domini millesimo quandringentesimo viczesimo sexto XX die marcii, regnorum nostrorum anno hungarie et cetera XXXVIIIIo, romanorum XVImo, boemie vero sexto. Ad mandatum domini regis
AZK 0595_H_I	O., Dei gracia rex Boemorum, omnibus presentem paginam inspicientibus salutem et omne bonum. Sicut iniusta petentium votis omnis iusticia se opponit, ita pro iustis postulationibus omnis racio intercedit. Inde est, quod dilectorum nostrorum monachorum de Plaz piam erga nos devocionem attendentes, bona omnia iam dicto claustro pertinentia in tutelam et defensionem nostram benigne suscepimus, ita quod nulli hominum preterquam nobis, vel in absentia nostra comiti Zlaweconi, iuri stare vel de aliquo ipsi vel eorum homines habeant respondere. Hoc vero beneficium, predictis pie conversationis fratribus a nobis bona voluntate collatum, ne quis audeat infringere, sigilli nostri inpressione confirmavimus. Si qua vero ecclesiastica secularisve persona huic donationi nostre ausu temerario contraire presumpserit, vel eam aliquo modo violare attemptaverit, noverit se magestatis nostre lese reum esse et indignationem nostram graviter incurrisse.
AČK_1599_H_I	Ladislaus, Dei gracia Hungarie, Bohemie, Dalmacie, Croacie, Rame, Seruie, Gallicie, Lodomerie, Cumanie Bulgarieque rex, Austrie et Luczemburgensis dux necnon Moravie et Lusacie marchio et cetera, notumfacimus universis maiestati nostre fuisse humiliter supplicatum nomine honeste Dorothee, relicte Johannis Schoffrichter, devote nostre dilecte, quotiens desolita benignitate nostra dignaremur sibi et suis heredibus confirmare Iudicatum civitatis nostre Hawelswerde cum omnibus fructibus, redditibus, censibus, proventibus, emolimentis et pertinenciis universis dicti iudicatus, quamadmodum a serenissimo rege Iohanne, abavo nostro carissimo, iudicatus predictus olim Iacobo Rukeri concessus et datus fuit, cum ipse iudicatus adeam iuste et legittime devenerit et abipsa adpresens sine contradictione pacifice possideatur, concessionis vero facte dicto Iacobo tenor sequitur in hec verba: Iohannes, Dei gracia Bohemie et Polonie rex ac Luczemburgensis comes, et sim cunctos nostre dictioni subiectos munificencie nostre dexterum libernet extendimus liberalem expedit, eciam et regiam decet excellenciam ut eos preveniamus prerogativa specialis gracie et favoris, qui nobis ceteris intimius obsecundant, eapropter scire volumus tam presentis etatis homines, quam future, quod considerantes grata et multiplicia servicia fidelis nostri Jacobi Rukeri, judicis in Habelswerde, quibus nostre celsitudini in eo, quod civitatem nostram Habelswerde muro circumdedit quasi suis laboribus sumptibus et expensis se gratum reddidit et acceptum, et volentes ipsum proinde tanquam bene meritum gracia prosequi speciali sibi judicium predicte civitatis nostre Habelswerde cum duobus molendinis, super aquas Nizam et Wistricz stantibus et subipsa nostra civitate sitis, novem rotas habentibus cum una rota, que walkrad dicitur, que sunt abomni servicio libera, cum sexto scampno, in quo panes carnes et calcei venduntur, et cum stuba balneari ipsius civitatis nostre de liberalitate regia damus et concedimus per eum et heredes suos habendum tenendum et iure hereditario ac imperpetuum possidendum, superaddentes eciam admaioris nostri favoris et gracie cumulum in Dietrichsbach, in Wistricz villis judicia, molendinum ibidem in Wistricz, unam rotam habens, quam similiter liberam esse volumus villam, que Verlornwasser wlgariter dicitur, cum judicio ibidem, pascua pecorum, ante ipsam civitatem nostram Habelswerde sita, que sua comparavit pecunia, piscaciones et aucupaciones cum omni iure et utilitate ac suis pertinenciis universis, volentes, quod omnia premisa, adipsum judicium et cum ipso adquod huiusmodi semper inantea pertinere decernimus, Jacobus ipse et successores sui predicti iure hereditario tenere perpetuo debeant et habere sic, quod et ipse Jacobus et post eum heredes sui depredicto judicio et omnibus premissis et pertinenciis suis nobis heredibus et successoribus nostris regibus Bohemie debita et consueta servicia, que de hiis iure exhiberi consueverunt, prompcius exhibeant et impendant curiam preterea, quam ibidem Jacobus in predicta civitate nostra edificavit et sua firmavit pecunia proconservacione et maiori fortitudine eiusdem civitatis nostre, eum et predictos heredes suos predictis modo et iure similiter volumus possidere. In cuius rei testimonium presentes litteras fieri et sigillis maiestatis nostre iussimus communiri. Datum in Numburga super Albea IIII nonis julii anno domini millesimo trecentesimo decimonouo, regnorum vero nostrorum anno nono. Nos ipsius precibus benigne annuentes non per errorem aut improvide, sed deliberate et cum sano consilio nostrorum procerum et fidelium decerta nostra sciencia auctoritate regia Bohemie judicatum predictum, quem ad dictam Dorotheam iuste et legittime devenisse comperimus, ipsi Dorothee et suis heredibus approbamus, ratificamus et confirmamus cum omnibus fructibus, redditibus, censibus, proventibus emolimentis et universis ipsius judicatus pertinenciis, quemadmodum a prefato serenissimo rege Johanne predicto Jacobo judicatum predictum concessum fuisse littere supra inserte demonstrant, quas in omnibus punctis, articulis, clausulis et sentenciis suis ratas et firmas esse et perpetuam inviolabilis roboris firmitatem obtinere decernimus atque mandamus, volumus tamen quindicta Dorothea et sui heredes nobis et nostris successoribus, regibus Bohemie, debita et consueta servicia, qua de predictis iure exhiberi consueverunt prompte exhibeant atque impendant. Presencium subappensione nostri regalis sigilli testimonio litterarum. Datum Wratislavie die decima mensis januarii anno Domini millesimoquadringentesimoquinquagesimoquinto, regnorum nostrorum anno Hungarie et cetera, quintodecimo Bohemie vero secundo. Ad relacionem domini Procopii de Rabenstein, cancellarii, Nicolaus Liscius legum doctor
AČK_0117_H_I	Nos Karolus, Dei gratia rex Hungarie, recognoscimus et ad universorum notitiam tenore presentium cupimus pervenire, quod nos cum magnifico principe domino Joanne, Boemie et Polonie rege illustri ac Lucemburgensi comite, fratre nostro karissimo, in indissolubilis ac individue amicitie unione permanere cupientes, ad ipsius unionis robur et perpetuam firmitatem sincera fide promittimus, ipsum dominum regem Boemie contra omnem hominem, omni tempore, in quovis necessitatis articulo et in locis quibuslibet toto posse nostro, quandocumque per eum requisiti fuerimus, adiuvare, illustribus ducibus Austrie, qui nunc sunt, fratribus nostris, dumtaxat exceptis, contra quos si predictus rex Boemie hostiliter cum exercitu processerit, sedere tenebimur in quiete, nec eis aliquod in hac parte ferre subsidium vel iuvamen, nec admittere, quod de regno nostro Hungarie ipsis aliqua subsidia per quoscumque nostros regnicolas afferantur. Si autem ipsi duces terras predicti domini regis Boemie invaderent, tunc nos sibi tenemur toto succurrere posse nostro, prout super eo per ipsum dominum regem Boemie fuerimus requisiti. Ipse quoque similiter vice versa, si iidem duces Austrie terras nostras ullo umquam tempore invaderent, tenetur nobis ad requisitionem nostram tocius sue potentie subsidio succurrere opportuno. Et quandocumque ipse dominus rex Boemie suos homines nobis in auxilium transmiserit, illis in pabulo equorum tantummodo intra metas regni nostri tenebimur providere. Et ipse similiter nostris, quos sibi quandocumque transmiserimus, hominibus intra metas regni sui in solo equorum pabulo providebit. Ad maioris autem mutue dilectionis nostre evidens ligamentum, illustrem Ladizlaum, primogenitum nostrum, inclite Anne, nate dicti domini regis Boemie, postquam a Sede apostolica super consanguineitate dispensatio, pro qua obtinenda tam dictus dominus rex, quam nos tenebimur in proximo ad ipsam Sedem apostolicam nostros nuncios destinare, fuerit obtenta, infra sex menses immediate sequentes tradere et matrimoniali federe in loco, quem idem dominus rex et nos duxerimus mutuo deputandum, promittimus copulare. Quod si dispensatio huiusmodi a predicta Sede apostolica ista vice nequiverit obtineri, contractus ipsius matrimonii teneri debebit ad triennium in suspenso, et interim uterque nostrum, videlicet tam dominus rex Boemie antedictus quam nos, bona fide et toto posse pro dispensatione huiusmodi tenebimur laborare. Postquam vero ipsa dispensatio obtenta fuerit et predicta filia ipsius domini regis Boemie duodecim etatis sue annos compleverit, ex tunc ipse dominus rex Boemie statim eam marito suo Ladizlao predicto tenetur usque ad metas sepedicti regni nostri Hungarie transmittere et abinde infra annum continue computandum ipsi nate sue decem milia marcarum grossorum pragensium, quinquaginta sex grossos pro marca qualibet computando, in Broda Hungaricali nomine dotalitii tenebitur assignare, que decem millia marcarum nos ibidem tenebimur recipere, in regnum nostrum, quocumque nobis placuerit, deducturi, sepedicto domino rege Bohemie pro universis suis regnicolis promittente, quod usque ad castrum nostrum Trinchiniense secure predicta pecunia deducetur. Nos vero vice versa pro dotalicio sepedicti filii nostri quindecim milia marcarum argenti, ita quod quelibet marca ad valorem quinquaginta sex grossorum denariorum pragensium se extendat, tenebimur assignare. Dotalicium vero supradictum, quod ab utroque latere totum se ad viginti quinque milia marcarum extendit, in infrascriptis bonis divisim, ita quod pro decem milia, que pro dotalicio filie predicti domini regis Bohemie, et quindecim milia, que pro dotalicio prefati filii nostri designentur ex nomine, assignamus, videlicet in civitatibus reginalibus Wereuche, Segusd, Labad, Chehy, Aranas, cum suis comitatibus, officialatibus, villis et pertinentiis universis, item ville Scentomburus, Scabas, due ville Achad, Balhas, Wthus, Daran Chekene, Wylok, similiter cum omnibus suis utilitatibus, predicta decem milia marcarum, item Posoga cum toto suo districtu, castris, civitatibus, villis, opidis et aliis suis pertinentiis universis, prefata quindecim milia marcarum sint per nos certitudinaliter demonstrata. Hoc expresso, quod si predictum Ladizlaum, filium nostrum, ante vel post obitum nostrum habendo liberum vel liberos masculos decedere forte contingeret, iidem filius sive filii in regno Hungarie supradicto succedere debeant et ipsum regnum ad eos et non ad alios iure hereditario pertinebit. Si vero sepedictum filium nostrum habendo filiam vel filias mori contingeret, ex tunc ipsa vel ipse iuxta consuetudinem ipsius regni Hungarie hactenus observatam succedere et hereditare debebunt. Si autem sepedictum filium nostrum sine filiis vel filiabus de hac luce migrare contingeret, tunc supradicta Anna, nurus nostra, utrumque dotalicium prelibatum usque ad mortem suam pacifice possidebit. Ea vero defuncta, predicta decem milia marcarum per predictum dominum regem Boemie eidem Anne, filie sue, ratione dotalicii assignata, ad eundem et heredes suos libere revertentur. Ipseque dominus rex Boemie ac heredes sui predicti bona prescripta, que pro huiusmodi decem milibus marcarum sunt superius assignata, in sua potestate tenebunt pacifice, donec ipsis per nos vel ex parte nostri de predictis decem milibus marcarum fuerit ex integro satisfactum. Cumque per nos, heredes ac successores nostros, reges Hungarie, domino regi Boemie vel heredibus suis memoratis sepedicta decem milia marcarum in predicta civitate nostra Trenchiniensi numerata fuerint et soluta, et abinde usque ad metas Moravie ex parte nostri vel successorum nostrorum predictorum secure conducta, tunc predicta bona debent esse libera et soluta. Nosque pro nostris terrigenis promittimus, quod nullum in ipsius pecunie deductione impedimentum prestabunt. Hoc etiam specialiter est adiunctum, quod si per mortem alterutrius, videlicet Ladizlai et Anne predictorum, vel propter difficultatem prefate dispensationis prefatum matrimonium non posset legitime consummari, tunc nec nos nec sepedictus dominus, rex Boemie, ad solvendum dotalicium erimus obligati, nichilominus tamen unio dilectionis et amicitie et omnia alia, que pretacta sunt, debent per nos et sepedictum dominum, regem Boemie, inviolabiliter observari. Insuper si regem Boemie predictum claudere contingeret diem extremum, tunc nos regnum Boemie necnon ipsius regni heredes supradictos cum omnibus terris et iuribus suis in nostram protectionem recipimus et ipsum ac eos defendere tenebimur et promittimus, tamquam propria bona nostra. Idem quoque dominus, rex Boemie antedictus, liberis nostris et regno nostro Hungarie sepedictis facere tenebitur viceversa, si nos, quod absit, migrare contingeret ab hac luce. Ut autem hec omnia et singula premissa ac etiam ea, que in unione prius inter nos et sepedictum dominum, regem Boemie, habita et ordinata sunt, in omnibus et per omnia permaneant semper salva, in ecclesia sancti Jacobi apud fratres minores in civitate nostra Tyrnavia super maius altare, presentibus venerabilibus in Christo patribus Ladizlao, archiepiscopo Colocensis, cancellario nostro, Hinkone, electo Olomucensis, Andrea, preposito Albensis, ecclesiarum, vicecancellario nostro, necnon spectabilibus et nobilibus viris Wilhelmo, comitis Juliacensis primogenito, Demetrio, magistro tawarnicorum nostrorum, Jofrido, comite de Lyning, Mykch, bano totius Sclavonie, Henrico, comite de Wylmow, testibus ad hoc specialiter vocatis, iuravimus tactis sacrosanctis ewangeliis omni dolo et fraude cessantibus irrevocabiliter et inviolabiliter adinplere, rata et firma semper tenere et habere ac perpetuo observare nec contra ea vel eorum aliquod ullo umquam tempore de iure vel de facto facere vel venire. Est etiam expressum inter cetera, quod tam sepedicta nata prelibati domini regis Boemie, quam etiam memoratus filius noster, dum sibi fuerit, ut predicitur, transmittenda, sani et immunes ab innatis defectibus mentis et corporis, sicut condecet, habeantur. In quorum omnium predictorum robur et presentes fieri litteras et sigillo nostro autentico fecimus roborari. Datum Tyrnavie idus februarii anno Domini millesimo trecentesimo vicesimo septimo.
AČK_0091_H_I	Nos Henricus de Waldenberch et Albertus, burggrauius de Lyzenic, gener eius, presentibus recongnoscimus et publice prophitemur, quod illustris dominus noster dominus Johannes, Boemie et Polonie rex, Lucemburgensis comes marchieque Budissinensis dominus, nos de universis debitis, in quibus nobis pro omnibus et singulis serviciis, dampnis et expensis quibuscunque, que in ipsius sustinuimus et fecimus obsequiis et pro quibus ipsum dominum regem usque in hodiernum diem ammonere possemus verbo vel litteris, quibus exnunc renunciamus, vel aliter, quomodocunque legaliter et efficaciter pro nostra expedivit voluntate, exceptis dumtaxat duobus milibus et ducentis sexagenis grossorum denariorum pragensium, in quibus adhuc nobis tenetur et pro quibus nobis castrum et opidum suum Budin cum uniuersis pertinenciis et juribus suis, prout in ipsius domini regis litteris super eo confectis evidencius continentur, racionalibiter obligavit, de quibus quidem dampnis, debitis, serviciis et expensis ipsum dominum regem quittamus et liberum dicimus ac solutum. Harum nostrarum testimonio litterarum nostrorum sigillorum appendenciis munitarum. Datum Prage anno Domini millesimo trecentesimo vicesimo primo, VII Idus maii. Registratum per Ulricum.
AČK_0148_H_I	Nos Johannes, Dei gracia dux Slesie et dominus in Stynavia, notum fieri volumus universis tam presentibus quam futuris presentes literas inspecturis, quod nos animo deliberato, maturoque consilio, sani mente et corpore totum ius proprietatis ac dominii devolucionis et successionis hereditarie, quod ex parte domini quondam genitoris nostri domini Heinrici aut ex parte domini Prymkonis, bone memorie fratris nostri, ducum Glogovie, in ipsa civitate Glogow, territorio, iuribus, redditibus, censibus, proventibus suisque appendiis et pertinenciis omnibus et singulis, quibuscunque nominibus censeantur, nobis hactenus competiit aut in presenti competit vel competere poterit in futuro, magnifico principi domino nostro, domino Johanni, Boemie et Polonie regi ac comiti Lucemburgensi, et heredibus suis pro duobus milibus marcarum Polonici pagamenti, quadraginta octo grossos pragensium denariorum pro marca qualibet conputando, quas ab ipso domino rege recepisse paratas presentibus nos fatemur, vendidimus, cessimus et resignavimus libere in presencia illustrium principum et dominorum, Bolezlai videlicet, ducis Slezie, domini Lignicensis, domini Conradi, fratris nostri karissimi, ducis Glogovie et domini Stynavie, domini Wytigonis, episcopi Mysnensis, et aliorum magnorum nobiliumque multorum virorum convocatis et evocatis ad hoc civibus Glogoviensibus universis, quos omnes tam divites quam pauperes, iuvenes atque senes, sexus eciam utriusque, in loco publico ante hospicium dicti domini regis, hoc est ante domum Henrici, filii quondam Eckhardi, civis Glogoviensis, a prestito nobis homagii et fidelitatis debite iuramento et liga qualibet, quibus nobis tenebantur hactenus et astringebantur, absolvimus et absolutos a nobis et heredibus nostris, si quos adhuc nos habere contigerit, eos fore publice pronunciamus, dirigentes et demonstrantes seu transferentes eos ad ipsos regem et heredes suos tamquam homines ligios et fideles ad veros legittimos et hereditarios de cetero suos dominos, doli fraudis et malicie fomento quolibet procul moto, renunciantes sponte in hiis scriptis et expresse nostro et heredum nostrorum nomine omni iuri, proprietati et dominio, que nobis in predictis civitate Glogow, territorio ipsius et ceteris annotatis superius hucusque competiverunt, competunt presencialiter aut competere in futuro poterunt quoquo modo, excepcioni nichilominus doli mali, in factum accioni, beneficio restitucionis in integrum, literis quoque a papa, Romanorum imperatoribus aut imperatore, sive regibus aut rege inpetrandis ac eciam impetratis, omnique iuris auxilio tam canonici quam civilis, quibus presenti nostre vendicioni, cessioni aut resignacioni spontanee modo posset aliquo derogari aut eciam obviari. Et promittentes bona fide, nostro et heredum nostrorum nomine prefatorum contractum nostrum presentem vendicionis scilicet cessionis ac resignacionis nostre voluntarie omnium superius expressorum inviolabiliter perpetuis in antea temporibus observare et contra premissa vel premissorum aliquod de iure sive facto per nos ipsos, alium vel alios nullo umquam tempore facere aut venire vel aliqualiter contraire. In quorum omnium testimonium, memoriam et cautelam presentes fieri et sigillorum nostri videlicet ac venerabilis patris in Christo, domini Wytigonis, Mysnensis episcopi, necnon civium seu civitatis Glogoviensis a nobis rogatorum appensionibus fecimus roborari. Et nos Wytigo, Dei gracia Mysnensis episcopus, iudex, scabini et cives Glogovienses antedicti ad preces domini Johannis ducis supradicti sigilla nostra presentibus in testimonium enarratorum superius omnium et singulorum duximus appendenda. Datum et actum Glogovie in die beati Remigii, anno Domini millesimo trecentesimo tricesimo primo. Copiata, registrata.
AZK 0585_H_I	Notum sit omnibus Christi fidelibus tam presentibus quam futuris, quod Ovlricus, Dirsizlai filius, predium suum nomine Loman cum suis attinentiis, trans mare in periculo mortis positus, nobis Christi pauperibus in Plaz pro remedio anime sue parentumque suorum contulerit. Aliquanto vero tempore Dirsizlao et Ruzone hoc impedientibus et veridicis relatoribus quasi credere nolentibus, tandem eorum iuramento et nostra inter nos conventione facta, viginti duarum marcarum et predio nostro Thischov cum suis appendiciis addito, quasi concambium fecimus coram domino duce Primuzelone et Pragensi episcopo domino Henrico et ceteris primatibus terre, et filiis ipsius Ovlrici consentientibus ob debitam dilectionem patris. Et ut hec rata et inconvulsa in posterum permaneant, placuit his testibus confirmari, quorum nomina sunt hec: Ruz, Olrich, Dirsizlau, Protiwa, lvric filius Zlauwathe, Herman filius Wilhelmi, lan de Natuniz, Ben frater Budiwoi, Ota, Wisec, Ota, Buguzlau, Woita, Otewec, Vgolt, Zuda, Pocin. Si qua in futurum ecclesiastica secularisve persona hoc factum irritum facere temptaverit, vinculo anathematis se innodatum noverit. Facta sunt autem hec anno Dominice incarnationis MoCoXCoIIIo, indictione undecima.
AČK_0092_H_I	Nos Johannes, Dei gratia Boemie et Polonie rex, Lucemburgensis comes, Marchieque Budissinensis dominus, ad universorum noticiam tenore presencium volumus pervenire, quod bona nostra infrascripta, videlicet oppidum et municionem Towaczhow cum villis Miriwans, Oplaczan, Wy clech, Herboritz, Crelicz villa forensi et Pywin ac universis pertinenciis suis, fideli nostro dilecto, Henrico Juniori de Lypa, in tribus milibus marcarum grossorum denariorum Pragensium pagamenti Moravici, videlicet sexaginta quatuor grossos conputando pro marca qualibet, que sibi pro dote nobilis domine Agnetis de Blankenheim, consanguinee nostre, quam ei tradidimus in uxorem, dare promissimus nomine eiusdem uxoris sue ac ipsi domine titulo pignoris obligamus tenenda et habenda per eum et dictam dominam ac heredes ipsorum tamdiu, quousque eis prenotata pecunia per nos vel heredes aut successores nostros plenarie persolvatur. Quod si predictum Henricum prefate uxori sue continget premori, tunc domina ipsa tam omnia et singula supradicta bona per nos pro dote sua in dictis tribus milibus marcarum sibi obligata in eisdem tribus milibus marcarum, quam universa bona, videlicet castrum Strilk et villam Coriczan ac oppidum Hostradicz et villam Myspicz cum universis suis pertinenciis per socerum suum, fidelem nostrum dilectum Henricum de Lypa, sibi etiam in tribus milibus marcarum pro suo dotalicio assignata, in quocumque statu manserit et sive cum dicto marito suo heredes habuerit vel non, tenebit et habebit in sex milibus marcarum ac ea sive in vita sive in morte sua, si ab ipsa exoluta non fuerint, pro ipsis sex milibus marcarum obligare et donare poterit, cuicumque voluerit, pro sue libito voluntatis et si eciam continget dictam dominam prefato marito suo premori, habendo vel non habendo cum ipso marito suo pueros sive heredes, tunc dictus Henricus maritus suus vel, eo non existente, heredes sui vel, si heredes non essent, tunc fratres sui similiter tam dicta bona per nos sibi in tribus milibus marcarum pro dote et nomine dotis dicte uxoris sue obligata in eisdem tribus milibus marcarum, quam bona omnia antedicta sibi per dictum patrem suum in tribus etiam milibus marcarum pro dotalicio ipsius domine uxoris sue assignata in ipsis tribus milibus marcarum tenebunt et habebunt ac eadem, si ab ipsis exoluta non fuerint, pro ipsis sex milibus marcarum aut partim vel divisim ipsa bona per nos obligata pro ipsis tribus milibus marcarum, cuicumque voluerint, obligare poterint vel donare. In cuius rei testimonium presentes litteras fieri et sigillis maiestatis nostre iussimus communiri. Datum Prage IIII Nonas Junii anno Domini millesimo CCC vicesimoprimo, regnorum vero nostrorum anno undecimo. List wienny, w kteremz zawazano bylo od pana Gindrzicha z Lypeh pani Anezcze z Blankenhaym List na Towaczow a na to zbozi Hostradicze a Misspicze. akerak zato Hostieradicze a Misspicze przissli.
AČK_0118_H_I	Nos Polko, Dei gratia dux Opuliensis et dominus in Valchenberch, recognoscimus et fatemur tenore presencium universis nos esse principem et vasallum magnifici domini nostri, domini Johannis, Boemie et Polonie regis ilustris ac comitis Lucemburgensis, et ab eo terram nostram Valchenberch cum suis civitatibus, videlicet Valchenberch, Glogovia Minore et Czulcz necnon Strelitz opido cum munitione ibidem et Pramsyn munitione cum etiam villis, hominibus, vasallis et militibus ad ipsas spectantibus ac aliis suis pertinentiis universis, in quibuscumque consistant, quas nunc habemus et imposterum sumus quocumque titulo habituri, nostro, heredum ac successorum nostrorum nomine, ducum Opuliensium et dominorum ibidem in Valchenberch, recepisse in feudum et ab ipso tenere ac possidere iure et titulo feudali volentes, quod heredes ac successores nostri, duces Opulienses et domini in Valchenberch prelibati, juxta litterarum continentiam, quas a prefato domino nostro, rege Boemie, super eo recepimus et habemus, quandocumque predictam terram nostram vacare contigerit, eam ab ipso domino nostro aut a suis heredibus vel successoribus, regibus Boemie, in feudo recipere semper deinceps debeant et tenere et facto sibi servande perpetuo fidelitatis homagio, sicut et nos nunc spontanea et libera voluntate fecimus, ei vel eis tamquam eius vel eorum princeps et vasallus sincera fide intendere debeant et parere. In cuius rei testimonium presentes litteras fieri et sigillo nostro iussimus communiri. Datum Opavie anno Domini millesimo trecentesimo vicesimo septimo XII kalendas martii.
AČK_0189_H_I	Nos Henricus, Dei gracia Slesie dux, dominus in Jawer et Furstenberch, universis presentes litteras inspecturis volumus fore notum, quod cum magnificus dominus Johannes, Boemie rex, nobis indulserit, ut a civitate et bonorum civium et hominum Sytaviensium de marca qualibet unum lotonem grossorum nomine exactionis exigeremus, promittimus firmiter et tenemur, quod nos medietatem totius pecunie illius exacte nomine dicti domini regis et pro eo in summa duorum milium marcarum, in quo certa bona et possessiones ad castrum Kant spectantia et districtum ibidem sunt obligata pignori, pro exsolutione eorum defalcare in ipsa summa, partem mediam ipsum domini regem contingentem totaliter deducendam. Harum serie literarum, datum Wratislavie anno Domini millesimo trecentesimo tricesimo septimo die dominica, qua cantatur Letare.
AČK_0168_H_I	In nomine Domini amen. Nos Kazimirus, Dei gracia rex Polonie, universorum noticie defferimus per presentes, quod terrarum pacem et tranquilitatem pro viribus nutrire cupientes ordinamus et indissolubiliter observari debere volumus et promittimus, quod si aliquam discordie materiam insurgere contigeret inter principes nobis subiectos vel capitaneos nostros ex una parte necnon principes feudales et subiectos excellentissimi domini Johannis regis Boemie limites nostri regni attingentes vel alios subiectos ipsius eosdem limites contingentes parte ex altera et ob hoc hincinde dampna aliqua perpetrari, propter hoc pacis unio inter nos et ipsum regem Bohemie ordinata non debet aliqualiter violari, sed in suo robore firmiter perdurare; discordie autem materia taliter excitata per capitaneos tam per nos quam per ipsum regem Boemie deputandos sine procrastinacione qualibet, prout rationabile fuerit, dirimatur, sicut nostram gratiam observare cupiunt et diminutionem honoris proprii evitare. Sin autem de regno nostro terram alicuius principis prefati domini regis Boemie subiecti per aliquos nobis subiectos habentes fortalicia aut castra vel non aliqua spolia conmitti contigeret, mox ille princeps aut capitaneus, sub cuius iurisdictione talia conmittuntur, super eo requisitus eadem spolia conmittentes ad satisfactionem congruam conpellere teneatur. Quod si requisitus conpellere ipsos non curaret ad hoc, ipsemet ad satisfaccionem huiusmodi teneatur, postquam fuerit suo regi querimonialiter nominatus. Si vero taliter spolia conmittentes domino suo temporali sive duci aut capitaneo vel episcopo temporale dominium habenti in hoc ipsis inobedientes existerent et ad mandatum ipsorum de spolio a se conmisso satisfacere recusarent, mox ipsius dominus temporalis, sub quo castra, fortalicia aut possessiones habebunt, ipsorum castra, fortalicia aut possessiones vallare et expugnare tenebuntur. Et si per se ipsos ad id sufficere non valerent, hii, in quorum terris spolia sunt conmissa, ipsos ad eadem expugnanda, prout melius poterunt, adiuvabunt, adhibito ad hoc etiam regum adiutorio, si fuerit opportunum. Quibus castris aut fortaliciis aqquisitis et expugnatis penitus destruantur, nisi talia castra aut fortalicia terrarum confinia contigerent, tunc enim dominorum temporalium arbitrio relinquatur, an magis ipsa destrui velint aut pocius locatis in ipsis hominibus pacificis ea pro se et terrarum defensione servare, ac possessiones et bona eorundem spoliatorum ad dominos temporales, in quorum terris consistunt, libere revertantur. Cum autem spoliatores quoscumque de regno nostro in terras quorumcumque principum feudalium domini regis Boemie memorati, quod absit, transire contigeret spolia conmissuri, volumus et mandamus per principes et capitaneos regni nostri eosdem efficaciter inpediri et, si fieri poterit, detineri, alioquin dampna per spoliatores huiusmodi facta ipsimet lesis de proprio resarcire debebunt. Ipsi autem spoliatores in regnis Bohemie et Polonie et in omnibus terris omnium principum regibus subiectis et adherentibus eisdem efficaciter sint proscripti. Ipsi quoque eciam post factam emendam de spoliis memoratis tamquam degeneres et infames in conspectu omnium principum et bonorum penitus sint abiecti et vox eorum tamquam funesta et reproba contra neminem audiatur. Illud eciam specialiter ordinamus et promittimus inviolabiliter observare, quod quicumque notabiliter proscripti fuerint vel in regno Hungarie, Polonie aut Boemie seu terris aliquibus principum eisdem subiectorum aut adherentium eisdem, in omnibus dictis regnis et terris pro proscriptis haberi debebunt sic, quod cum in aliquo locorum prenominatorum aliquis talis repertus fuerit, mox in ipsum tamquam in hominem omni jure privatum ulcio ultima habeat exerceri. In quorum omnium testimonium presentem litteram fieri et nostri sigilli munimine iussimus communiri. Actum et datum in Wissegrado in Ungaria die sancte Elizabeth anno Domini Mo CCCo XXXo quinto. Ponatur ad conpromissa.
AČK_0103_H_I	Johannes, Dei gratia Boemie et Polonie Rex et Lucemburgensis comes, universis, ad quos presentes pervenerint, imperpetuum. Bene novit maiestas regia presencia queque disponere futuris etiam sic providere negociis, ut tamen dispendiis preterita non commendet, sed gesta retroactis curriculis temporum innovando et approbando sua consueuit auctoritate firmare. Sane libertatum et privilegiorum indulta non nulla fidelis nostri dilecti Heinrici de Lipa, summi marschalli Regni Boemie, nos dedisse recolimus, ex quibus tenoris cuiusdam per omnia dinoscitur esse talis: Nos Johannes, dei gracia Boemie et Polonie rex et Lucemburgensis comes, ad universorum tam presentis etatis hominum, quam future noticiam volumus pervenire, quod nos de maturo et communi principum, baronum ac prelatorum et nobilium regni nostri Boemie consilio necnon deliberacione provida et solempni tractatu prehabitis utilitatem et commodum nostrum et heredum nostrorum ac precipue ipsius regni nostri propter quedam futura, que nobis in ipso regno nostro potuissent et poterant suboriri dispendia, evidencius cognoscentes cupientesque condicionem ipsius regni nostri facere meliorem, castrum Lipnicz, de quo nobis fidelis noster Fridericus de Czachowicz, pro filiis quondam Rzechnikonis, quorum bona omnia ex certis et racionabilibus causis et culpis eorum manifestis per baronum et nobilium dicti regni nostri veram et iustam sentenciam nobis adiudicata fuerunt, ut per hoc eos et bona eorum, que nunc tenent, a culpis et sentencia huiusmodi absolveret, sponte cessit et illud libere resignavit cum villis, dominio, iure, iurisdicione, hominibus, pratis, pascuis, piscacionibus, molendinis, montibus, planis, agris cultis et incultis, rubetis, silvis, venacionibus, aquis aquarumne decursibus, specialiter iure patronatus ecclesiarum ibidem cum intercluso et generaliter omnibus illis, cum quibus dictus Fridericus et ante eum fidelis noster Remundus de Luchtenburch et sui predecessores tenuerunt, additis etiam aliis bonis nostris, super quibus similiter nostras dedimus litteras speciales, cum fideli nostro dilecto Heinrico de Lipa pro civitate et districtu Sytauiensi, castris Ronnow, Oywins et Schonbuch, villis, iuribus, dominio, pheudalibus, hominibus et eorum pertinenciis universis et generaliter cum omnibus eis, cum quibus ipse huiusmodi usque nunc tenuit et possedit, ex certa nostra sciencia nostro, heredum ac successorum nostrorum nomine commutamus et permutamus et commutando in concambium damus et dedimus, tradidimus et tradimus per ipsum Heinricum et heredes ac successores suos possidendum jure hereditario perpetuo et tenendum taliter, quod ipse Heinricus, heredes ac successores sui castrum et bona predicta vendere, alienare in totum vel in parte et de ipsis, tamquam de re sua propria possint disponere pro sue libito voluntatis, promittentes sincere nostro, heredum ac successorum nostrorum nomine dicto Heinrico de Lipa et eius heredibus ac suis successoribus ipsum Castrum Lipnicz cum omnibus iuribus et pertinenciis suis predictis semper ab omni homine defendere et presertim a predicto Friderico de Czachowicz et eius heredibus ac a fratre et consarigwineis et amicis suis necnon a quibuslibet aliis impetentibus seu impetere volentibus coram quocumque Judice ecclesiastico vel seculari et in quocumque Judicio vel extra iudicium, iure terre et alio quocumque iure, tam canonico quam civili, legitime defensare ac sine ipsius Heinrici de Lipa, heredum ac successorum suorum dampnis et expensis in toto et in parte qualibet disbrigare. In cuius rei testimonium presentes litteras fieri et sigillis maiestatis nostre iussimus communiri. Datum Prage per manus venerabilis Johannis, Wissegradensis ecclesie prepositi, regni Boemie Cancellarii, principis nostri dilecti, XIIII kalendas januarii anno Domini millesimo trecentesimo nonodecimo, regnorum vero nostrorum anno nono. Nos igitur ex nobis innata clemencia favorabiliter eiusdem Heinrici de Lipa precibus annuentes, prescriptum privilegium cum universis et singulis suis clausulis ac contentis in ipso ratificamus, innovamus, approbamus et ex certa nostra sciencia confirmamus decernendo idem privilegium robur plenum et firmitatem perpetuam obtinere. In quorum evidenciam et memoriam futurorum has sibi litteras dedimus sigilli nostri maioris robore communitas. Datum Prage kalendas octobris anno Domini millesimo trecentesimo vigesimo tercio.
AČK_1485_H_I	Sigismundus, Dei gratia romanorum rex, semper augustus ac Hungarie, Boemie, Dalmacie, Croatie et cetera rex notum facimus tenore presencium universis, quod validi Nyepr dictus Ducz de Warzin et Andreas de Slatyna, fideles nostri dilecti, ad singularem nostram requisitionem nobis sexaginta sexagenas grossorum pragensium in paratis pecuniis mutuarunt, in quo nostre celsitudini exhibuerunt specialiter servicia valde grata, verum quia predicti Nyepr et Andreas etiam tempore serenissimi principis, domini Wenceslai, regis Boemie dive memorie, fratris nostri carissimi et usque ad hec tempora de voluntate nostra castrum nostrum Necztyna cum suis pertinenciis tenuerunt et rexerunt, pro cuius gubernatione semper certam provisionem habuerunt, in qua, sicut percepimus, eis hucusque ducente sexagene grossorum sunt retente, denique volentes prefatos Nyepr et Andream de tam mutuatis quam retentis pecuniis certos reddere et contentos, cupientes ipsos nichilominus de benignitate regia pro impensis nobis per eos fidelibus servitiis graciose consolari, eis centum sexagenas grossorum pragensium pro talibus servitiis reddidimus et sic in toto ipsorum debito, in quo ipsis rite et legittime obligamur, comportato ipsis remansimus in noningentis sexagenis grossorum pragensium debitorie obligati, idcirco animo deliberato, sano etiam baronum, nobilium, procerum et fidelium corone nostre, regni Boemie, attendente consilio et de certa nostra sciencia ac autoritate regia Boemie predictis Nyepr et Andree ipsorumque heredibus et successoribus castrum nostrum Necztyna pro predictis noningentis sexagenis grossorum pragensium titulo pignoris obligavimus et proscripsimus, obligamus et proscribimus per presentes predictum castrum cum suis oppidis, villis, redditibus, censibus, serviciis, curiis, alodiis, agris cultis et incultis, pratis, pascuis, rubetis, silvis, nemoribus, piscinis, molendinis, aquis aquarumque decursibus ac aliis quibuscumque suis pertinenciis et utilitatibus, in quibuscunque consistant, habendum, tenendum, utifruendum et pacifice possidendum tamdiu, quousque nos, heredes et successores nostri, reges Boemie, ipsis noningentas sexagenas dederimus et persoluerimus peccunia in parata. Debebit eciam predictum castrum Necztyn, quamdiu idipsum prefati Nyepr et Andreas ipsorumque heredes in sua habuerint potestate, nobis appertum fore, ita quod nos et officiales nostri nostro nomine contra emulos et hostes nostros quoscunque iuvare et deffendere poterimus, tociens quociens fuerit opportunum, absque tamen ipsorum dampno, sed nostris sumptibus et expensis. Preterea, quia predictum castrum Necztyna in suis censibus et pertinenciis tam tenue et exile fore dinoscitur, quod pro eiusdem castrum conservatione et custodia sui proprii census et usufructus non valuere sufficere, sed opportebat, quod de nostra bernali summa, quam abbas de Tepla ad cameram nostram regalem annis singulis consuevit persolvere, pro defectus supplemento annis singulis ad predicti castri conservationem centum sexagenae grossorum pragensium traderentur, quas quidem centum sexagenas grossorum pragensium predicto Nyepr et Andree ipsorumque heredibus, quamdiu predictum castrum titulo pignoris pro noningentis sexagenis grossorum pragensium tenuerint, a predicto abbate in Tepla tollendas pariter et levandas deputamus, mandantes abbati Teplensi presenti vel futuro firmiter et districte, quatenus centum sexagenas grossorum pragensium de nostra bernali summa singulis annis prefatis Nyepr et Andree ipsorumque heredibus pro predicti castri conservatione et sustentatione absque omni contradictione dent, tribuant et persoluant tamdiu, quousque predictum castrum per nos vel nostros heredes et successores, reges Boemie, ab eis non fuerit pro noningentis sexagenis grossorum pragensium realiter exsolutum. In casu vero, quo predictus abbas in persolvendis in certis terminis prefatis centum sexagenis grossorum pragensium prefatis Nyepr et Andree ipsorumque heredibus se negligentem redderet et tepidum, extunc ipsis plenam damus facultatem, quod supradicti abbatis homines et bona in civitatibus nostris regalibus regni Boemie et in aliis baronum regni nostri predicti civitatibus et locis impedire possint et arrestare et eosdem ac eadem in arresto tenere iuxta regni nostri Boemie consuetudinem tamdiu, quousque ipsis predicte centum sexagene per predictum abbatem realiter et integre fuerint persolute. Et quotienscumque predictus abbas presens vel futurus prefatis Nyepr et Andree ipsorumque heredibus prefatas centum sexagenas de nostra bernali summa persolverit, totiens ipsum de eisdem centum sexagenis grossorum absolvimus penitus et quittamus. Presentium sub nostre maiestatis sigilli appensione testimonio literarum. Data in Leuthomericz vicesima tertia die decembris anno Domini millesimo quadringentesimo vigesimo, regnorum nostrorum anno Hungarie et cetera tricesimoquarto, romanorum undecimo et Boemie primo. Ad mandatum domini regis domino Johanne de Swyhow referente Michael canonicus pragensis.
AZK 0596_H_I	O., Dei gracia Bohemorum rex, omnibus hec scripta visuris perpetuam pacem et salutem. Quia mali homines diversis occasionibus maliciam suam palliantes pauperibus maxime claustralium spoliandis intendunt, eo quod defensores non habeant, nos paci Plazensis abbatie providentes, homines ipsorum quoquo modo impetitos tantum in presencia nostri iudicari statuimus, omnem iusticiam ad nos et ad officiales curie nostre spectantem, sive de naroch, sive de zvode, eis ex integro relaxantes. Si autem extra terram fuerimus longam moram facturi, iudici curie nostre cum testimonio presentis cartule sigillo nostro sigillate presententur, ipse autem causam eorum taliter discutiat, quod in nulla exactione propria donationi nostre contraire videatur, scientes certissime omnes officiales nostre curie tam presentes quam posteri, quod quicunque hanc honestam donationem infringere vel quoquo modo impedire temptaverit, Dei omnipotentis et nostram incurret indignationem, habiturus in futuro cum Datan et Abyron portionem.
AČK_0120_H_I	Nos Vladizlaus, dux Cosslensis, recognoscimus et fatemur tenore presentium universis, nos esse principem et vasallum magnifici domini nostri, domini Iohannis, Boemie et Polonie regis illustris ac Lucemburgensis comitis, et ab eo terram nostram Coslensem cum suis civitatibus, videlicet Cosla, Peutum, Peyzenchreschin ac castris, videlicet Tost et Slabatyn cum etiam villis, hominibus, vasallis et militibus ad ipsas et ipsa spectantibus ac aliis suis pertinentiis, in quibuscumque consistant, quas et que nunc habemus et inposterum sumus quocumque tytulo habituri, nostro, heredum et successorum nostrorum, ducum Coslensium, nomine recepisse in feudum et ab ipso tenere ac possidere jure ac tytulo feodali volentes, quod heredes et successores nostri, duces Coslenses prelibati, iuxta litterarum continentiam, quas a prefato domino nostro, rege Boemie, super eo recepimus et habemus, quandocumque predictam terram nostram Coslensem vacare contigerit, eam ab ipso domino rege aut a suis heredibus vel successoribus, regibus Boemie, in feudo recipere semper deinceps debeant et tenere et facto sibi per eos servande perpetuo fidelitatis homagio, sicut et nos nunc spontanea et libera voluntate fecimas ei vel eis tamquam eius vel eorum princeps et vasallus sincera fide intendere semper debeant et parere. Harum nostrarum testimonio literarum. Datum in Opavia anno Domini millesimo trecentesimo vicesimoseptimo XIo kalendas martii.
AČK_0083_H_I	Nos, Sezema et Raczko de Bel, Busco de Chrassow ac Theodericus de Crassowicz, fratres, ad universorum noticiam volumus pervenire, quod serenissimo domino nostro, domino Johanni, Boemie et Polonie regi ac Lucemburgensi comitiPolonie regi ac Lucemburgensi comiti, promisimus et promittimus per sollempnem stipulacionem omni dolo malo excluso corporaliter prestito sacramento servire et fideliter adherere ac adiuvare ipsum omnibus temporibus vite nostre toto posse nostro et specialiter contra Wilhelm de Waldek secundum presentis temporis statum ac generaliter contra omnem hominem cuiuscumque eminencie, condicionis et status existat, quociens et quandocumque per ipsum dictum nostrum regem aut ex parte ipsius requisiti fuerimus. Harum testimonio litterarum. Datum Prage II nonis februarii, anno Domini Millesimo Trecentesimo Decimonono. Ponatur ad reversas.
AZK 0598_H_I	In nomine sancte et individue Trinitatis. Nos Premizl, Dei gratia Boemorum rex, universis Christi fidelibus tam presentibus quam futuris notum esse volumus, quod nos una cum consorte thori nostri, illustri regina Constantia, villam Wsehrdi, quam dilecti nobis abbas et fratres in Plaz pro concambio ville nostre nomine Nahodini nobis tradiderant, eorumdem precibus inclinati et instantia provocati pro XLa marcis argenti vendidimus, in hoc magis eorum consulentes inopie et paci providentes, quam perituras nostris heredibus pecunias cumulantes. Plus namque pensamus lucra celestia, que nullo penitus fine clauduntur, quam rerum affluentiam, que tristem exitum sortiuntur. Ut ergo in posterum et concambium et venditio et omnis nostra factio possit robur illibatum tenere, karissimus filius noster, gloriosus rex Wencezlaus, cum venerabili regina domina Cungunda, coniuge sua, gratanter et libere prebuere consensum, volentes et ipsi bonorum virorum orationibus divinam sibi conciliare clementiam et pro vili commercio gloriam consequi sempiternam. Decrevimus etiam, ut sigillorum nostrorum appensione hec pagina fulciatur et eidem nomina testium inserantur: Eppo prepositus ecclesie Pragensis, Arnoldus prepositus Wissegradensis, Hermannus prepositus Lutomericensis, Ratmirus camerarius Pliznensis, Sdezlaus camerarius Pragensis, Fridericus magister domus sancte Marie, WIsco de Zuekow, Wecemilus et Heinricus frater eius, Zulizlaus de Kniwan, Iwanus et Ernestus fratres, Sdezlaus de Sista, Bethlehem wassallus regine, Scamponoys camerarius regine aliique quam plures, quorum nomina conpendii gratia preterimus. Datum in urbe Praga per manus domini Arnoldi cancellarii anno ab incarnatione Domini MoCCoXXoVIIIIo, indictione IIa.
AČK_0072_H_I	Noverint universi presentes litteras inspecturi, quod nos Fridericus, Hermanus et Fridericus, fratres de Sonburch, bona et spontanea voluntate nostra omnibus iuribus et actionibus, que nobis in officio Suppe Cadanensis et pertinenciis eius ex quacumque causa competunt ad presens vel possent competere in futurum et litteris seu privilegiis quibuscumque super hiis a Romanorum vel Boemie regibus aut aliis quibuslibet personis sub quacumque forma vel concepcione verborum traditis seu concessis, renuntiamus expresse et de huiusmodi iuribus et actionibus serenissimo domino nostro, domino Johanni, Boemie et Polonie regi, libere cedimus ac idem officium cum suis pertinenciis universis benivole resignamus volentes omnino, ut littere et privilegia huiusmodi sint cassa, irrita et viribus vacua et nullum de cetero tam in iudicio quam extra robur obtineant firmitatis, exceptis litteris dicti domini nostri regis Boemie, quas de novo super bonis ad dictam Suppam pertinentibus sub simili data harum litterarum recepimus ab eodem. In cuius rei testimonium sigillum mei Friderici senioris pro me et fratribus meis supranominatis, qui propria non habent sigilla, presentibus est appensum. Datum Prage XVII Kalendas octobris, anno Domini millesimo trecentesimo duodecimo.
AČK_0079_H_I	Nos Nycolaus, Dei gratia dux Oppavie, ad universorum tam presencium quam futurorum notitiam tenore presencium cupimus pervenire, quod cum serenissimus dominus noster, dominus Johannes, Boemie et Polonie rex ac Lucemburgensis comes illustris, consideratis fidei et serviciorum nostrorum meritis, quibus nos sue munifice liberalitatis gratiam meruisse cognovit ac pensatis utilibus et fidelibus per nos sibi prestitis et prestandis serviciis ex sua munifica liberalitate nobis et heredibus nostris in feudum et iure feudi contulerit in perpetuum terram seu ducatum suum Oppaviensem, cum dignitate et tytulo ducatus ipsius necnon cum civitatibus, castris, munitionibus, villis, possessionibus et universis aliis pertinenciis, utilitatibus, proventibus et juribus terre seu ducatus ipsius, prout in privilegio suo super hiis nobis dato, hec omnia plenius et expressius continentur. Nos pro nobis et heredibus nostris recipientes in feudum a dicto domino nostro rege ipsum ducatum cum omnibus et singulis supradictis sibi recipienti pro se et suis heredibus ac successoribus regibus Boemie tamquam vero feudi predicti domino fecimus et facimus homagium, promittentes ipsi fidelitatem, devocionem, obedienciam ac reverenciam perpetuas per presentes corporali per nos interposito sacramento ordinando et omnino fieri volendo, ut heredes et successores nostri in ipso feudo seu ducatu succedentes de manibus eiusdem domini nostri regis et predictorum suorum heredum ac successorum idem feudum seu ducatum recipere iure feudi ac eis homagium, fidelitatem, devocionem et obedienciam ac reverenciam predictas interposito eciam sacramento promittere ac similiter facere in perpetuum teneantur, obligando nichilominus nos heredes ac successores nostros predictos sub premisso iuramento corporaliter prestito sollempni stipulacione interposita ipsi domino nostro regi et heredibus ac successoribus suis praefatis promittimus, quod quotienscumque et quandocumque ipse dominus noster rex iusserit vel eius iusserint successores, ipsum et eos iuvabimus et iuvari volumus per heredes et successores nostros contra omnem hominem fideliter toto posse tamqnam eius fidelis vasallus, necnon ad omnia alia et singula in perpetuum, que iura feudi exigunt et requirunt, et eciam quae quisque fidelis vasallus suo vero domino facere potest in omnibus atque debet, hoc autem specialiter expresso, quod si nos vel quemcumque ex nostris heredibus et successoribus nobis succedentibus in ducatu predicto continget decedere filiis legitimis non relictis, extunc statim ducatus ipse cum omnibus et singulis supradictis ad dictum dominum nostrum regem et heredes ac successores suos predictos et ad regnum predictum Boemie libere revertatur. Promisimus denique et promittimus solempni interposita stipulatione, ut premissum est pro nobis et heredibus ac successoribus nostris predictis sub prestito juramento predicta omnia et singula predictorum firmiter servare perpetuo et inviolabiliter adimplere. Testes autem, qui premissis interfuerunt, ad hoc vocati et rogati sunt hii: videlicet illustres principes domini Bolezlaus et Hinco duces Silesie, nobiles viri Ulricus comes de Hanow, Otto de Bolandia, Petrus de Rosemberch summus camerarius regni Boemie et Henricus de Lypa subcamerarius eiusdem regni Boemie, Ulricus de Mendico burchravius Pragensis, Benessius de Wartenberch pincerna et Hermannus de Miliczin dapifer dicti regni, Ulricus de Ryczano judex terre, Tymo de Coldicz, Henricus de Luchtemburch, Heynmannus et frater suus Hinco filii Pothonis de Fridlant, Bernhardus de Cynneburch ensifer, Plichta de Adlar, Hermannus de Swireticz, Johannes Scamborius dictus de Schiltperch, Sbinco de Mendico, Spaczmannus de Benessow, Zezema de Hirstein et Sdenco Kowan. In quorum rei testimonium presentes litteras fieri fecimus et sigilli nostri appensione muniri. Datum Prage V nonas Julii anno Domini Millesimo Trecentessimo Octavodecimo.
AČK_1647_H_I	Georgius, Dei gracia Bohemie rex et Moravie marchio et cetera, illustris princeps et affinis carissime, quod vera scribit caritas de illustri duce Lignicensi devota nostra dilecta fatemur plane, sed ubi Swedinicz applicuimus, oratoribus ipsius respondimus ut ad nos venire festinet beneque illi et filio suo erit si votis nostris parue- rit, etenim intencionis nostre est nihil molestie illi filioque suo inferre, quinverius contra iniuriantes protector esse pariter et defensor. Datum Sweydnicz die tercia septembris regni nostri anno secundo Commissio propria domini regis
AČK_0114_H_I	Nos Johannes, dei gracia Wisschegradensis ecclesie prepositus, regni Boemie cancellarius, Dyrzlaus decanus, Nicolaus custos, Thobyas scolasticus, totumque capitulum ecclesie Wisschegradensis predicte ad Romanam ecclesiam nullo medio pertinentis fatemur et recognoscimus per presentes, quod volentes conditionem ipsius ecclesie nostre facere meliorem bona prepositure eiusdem in Wolframicz, in Moravia sita, cum villis, videlicet Lissnicz, Selchwicz et Pochticz, ac universis eorum pertinenciis, que tantum a nostra distabant ecclesia, quod eorum utilitatem non totam percipere poteramus, matura et diligenti deliberatione prehabita de serenissimi domini nostri domini Johannis, Boemie et Polonie regis, comitis Lucemburgensis, qui eiusdem ecclesie nostre patronus exstitit, consilio, connivencia et consensu expedire et ipsi ecclesie nostre proficere minime dubitantes, nobili viro domino Henrico de Lipa, summo regni Boemie marschalco, rite et rationabiliter vendidimus pro duobus millibus marcarum grossorum pragensium, sexaginta quatuor grossos pro marca qualibet computando, taliter, quod omne jus, quod nobis, prepositure et ecclesie nostre predictis in ipsis bonis Wolframicz competit aut competere poterat, ecclesiam et jus patronatus ibidem specialiter, loco cuius ipse dominus noster rex nobis preposito predicto et successoribus nostris prepositis ecclesie Wisschegradensis predicte ad instantiam ipsius domini Henrici, etiam ut ex ipsa vendicione nos et ecclesia nostra in nullo defraudari videremur, collacionem prepositure Bolezlaviensis dedit et donavit imperpetuum omni jure, sicut ipsam ecclesiam in Wolframicz habuimus, conferre transtulimus in eundem, quod ipse dominus Henricus et sui heredes bona ipsa et villas predictas cum omnibus juribus, utilitatibus, libertatibus et pertinentiis suis universis, in quibuscunque rebus consistant, cum omni dominio, jure et jurisditione, sicut ad ipsam preposituram et ecclesiam nostram pertinebant, jure hereditario et imperpetuum habeant et possideant eorumque utantur et de eis, tamquam de re propria disponant et faciant hoc, quod eorum placuerit voluntati, recognoscentes predictam pecuniam per ipsum dominum Henricum nobis et ecclesie nostre plene et integraliter solutam et in prepositure et ecclesie nostre predictarum utilitatem, quia vero ipsa bona et villas in Syrin, Lechow, Sobiechleb et Luboschowicz loco predictorum bonorum in Wolframicz emimus et comparavimus, esse conversam sic, quod de ipsa pecunia duorum milium marcarum eundem dominum Henricum, heredes et successores suos presentibus quittavimus et liberos esse dicimus et solutos renunciantes etiam sponte et expresse in integrum beneficio restitutionis exceptioni non numerate pecunie vel non solute nobis vel in utilitatem prepositure et ecclesie nostre non converse supradicte pecunie et omni alii juris auxilio tam canonici, quam civilis consuetudinis vel statuti seu alterius cuiuslibet, quo iuvari possemus, ad requirendum nostro vel prepositure sive ecclesie nostre predictarum nomine ab ipso domino Henrico, heredibus aut successoribus suis eandem pecuniam aut ipsa bona in Wolframicz in parte aliqua vel in toto, sed eam venditionem per nos, ut premissum est, communiter et de omnium nostrorum consilio et voluntate prefato domino Henrico et suis heredibus factam, ratam habere promittimus atque firmam eciam promittentes contra ipsam de jure vel de facto vel alio quovismodo non venire. In cuius rei testimonium presentes litteras fieri ac nostrorum prepositi, decani, custodis et scolastici predictorum necnon totius ecclesie nostre capituli sigillorum munimine fecimus roborari. Actum et datum Prage VII idus septembris anno Domini millesimo trecentesimo vicesimo quinto.
AZK 0578_H_I	Notum sit omnibus tam presentibus quam futuris Christi fidelibus, quod ego Fridericus, Dei gratia dux Boemie, pia viscera necessitatem pacientibus exhibere debeo. Inde est, quod fratres Plazenses miserias suas coram me deposuerunt. Habebant enim teloneum salis in Decin a patre meo ipsis condonatum, cuius usum sine gravi periculo animarum suarum ad monasterium deferre ob longitudinem vie et insidias latronum nequiverunt. Quorum dolori compassus et peticioni annuens villam meam nomine Copidl eis perpetuo iure possidendam tradidi et econtra predictum teloneum, quod ad ipsos pertinuit, in usus meos accepi. Ut autem hec commutatio nostra rata et inconvulsa in posterum permaneat, hoc privilegeum sigillo meo confirmavi et testes idoneos huic confirmationi adhibui, quorum nomina sunt hec: Bleg, Bogusse, Groznata camerarius, Jan iudex, Mutine pincerna, Letar dapifer, Jaros, Ludevik, Werner, Iessutbor, Walzta, Isdata Witouic, Drisek, Brum, Mahtholt, Rapota scriba, Emram cum fratre suo Pribizlav, Pabian, Petrus cum fratre suo Obiden, Lutognew, Hermannus filius Wilhelmi. Preterea domino Henrico, Pragensi episcopo, viro venerabili et Peregrino, Morauiensi episcopo, non minus honesto, iniuncxi, ut statuti nostri violatores anathematis vinculo denuntient innodatos. Acta sunt autem hec in consecratione basilice, quam ob memoriam victorie mee socia thori mei Elisabhet construxit.
AČK_0179_H_I	Nos Heinricus, Dei gracia dux Slezie, dominus de Furstinbergc et in Jawor ad universorum noticiam tenore presentium volumus pervenire, quod cum magnificus princeps, dominus Johannes Boemie rex ac Lucemburgensis comes, sororius noster karissimus, civitatem suam Glogoviam cum toto territorio et dominio ac aliis universis pertinentiis motus zelo sincere amicicie pro vite nostre temporibus donaverit, datis nobis suis litteris super eo. Nosque ad reconpensam viceversa congruam et decibilem, ubi poterimus, non immeri- to pro viribus intendere volentes, ne etiam per donationem terre iam predicte nobis factam ipse dominus rex Bo- emie in quibuscumque casibus aliqualiter seducatur, harum serie promittimus firmiter et sincere ac etiam astringi volumus, quod ipsum dominum regem et suos in dictam civitatem Glogoviam et castra, opida et fortalicia, quotienscumque vel quandocumque opportunum fuerit, sine tamen nostro ac nostrorum preiudicio et gravamine, et extra dimittere promittimus et spondemus, nichilominus ipsum dominun regem contra suos adversarios sibi iniuriantes in Boemia et Polonia cum predictis firmitatibus et totis nostris viribus promittimus adiuvare. In cuius rei testimonium presentes scribi et nostri sigilli munimine iussimus communiri. Datum Wratislavie anno Domini millesimo trecentesimo tricesimo VII in octava Innocentum.
AČK_0135_H_I	Nos Wenzezlaus, Dei gratia dux Mazoviensis et dominus Ploczensis, notum fore volumus universis, quibus presentes exhibite fuerint, quod quia nos ob specialis amoris affectum, quem erga magnifici principis, domini Johannis Boemie et Polonie regis ac comitis Lucemburgensis, domini et affinis nostri karissimi, gerimus celsitudinem et statum nostrum inantea pacificum, princeps suus ac regnorum suorum Boemie et Polonie fore decrevimus, terram nostram Mazoviensem et dominium Ploczense cum castris nostris Ploczk, Wyssegrado et Gostynin, civitatibus quoque oppidis, villis et prediis locatis per nos aut locandis, nobilibus, baronibus, militibus, vasallis et hominibus ad ipsas aut ipsa spectantibus, cum pertinentiis suis ac aliis bonis nostris universis, quas et que nunc possidemus vel in posterum quocumque possidebimus tytulo, nostro, heredum et successorum nostrorum, ducum Mazoviensium et dominorum Ploczensium, nomine in regis ipsius sponte et libere manibus resignantes, ab ipso in feudum recepimus et facto sibi per nos debite fidelitatis homagio, prestito per nos prius corporali nichilominus juramento, ipsi regi, heredibus et successoribus suis tamquam veris dominis nostris, velut princeps et fidelis suus et regnorum suorum Boemie et Polonie prefatorum, promisimus parere et intendere ac servire fideliter pro viribus de eisdem et contra quemlibet principem et hominem efficaciter adiuvare. Harum, quas sigillo nostro maiori communiri fecimus, testimonio litterarum. Datum in Ploczk anno Domini millesimo trecentesimo vicesimo nono quarta feria post dominicam oculi mei semper.
AČK_0174_H_I	Nos Albertus et Otto, Dei gracia duces Austrie, Styrie et Karinthie, tenore presencium profitemur, quod inter amicabilem composicionem inter excellentem principem, dominum Johannem Bohemie regem, affinem nostrum karissimum, ex una et nos parte ex altera iam pridem factam et initam, eidem regi duximus promittendum, quod castrum in Greyffenberch et castrum in Stayn a spectabili comite Alberto Goricie, avunculo nostro, ea nunc in sua detinens potestate, absbrigare tenebimur sic, ut ad predicti regis filii, domini Johannis, manum deveniant, quod si comes antedictus in hoc nobis parere noluerit et se nimis rigidum in exemptione dictorum castrorum ostenderit, tenebimur una cum rege predicto adicere manum potestativam et nihilominus ipse dominus Johannes parte reddituum theloneorum mutarum in comitatu Tyrolis eundem comitem contingentium de nostro beneplacito uti ac frui tenetur, quousque predicta castra ab ipsius extrahantur manibus et ad predicti regis filii, domini Johannis, perveniant potestatem, et si predictum regem Bohemie super dictorum castrorum extractione ac ereptione potestivam manum imponere contingeret et activam, quidquid idem rex sub huiusmodi litigiosis actionibus pecunie rerumque suarum inpenderet, hoc ipsum habere tenebitur super muta et theloneo supradictis tamdiu, quousque eidem de inpensis eiusdem pecunie satisfiat, non obstante eo, quod omnia bona sua, que hucusque Tyrolis et iuxta Attasim tenuit, pacifice possidere debet, prout in litteris renunciacionis inter nos mutuo datis specialiter est expressum. In quorum testimonium ac evidenciam presentes conscribi ac sigillorum nostrorum munimine iussimus communiri. Actum et datum in Ensa in die beati Dyonisii anno Domini millesimo CCCo Tricesimo sexto.
AČK_0140_H_I	In nomine Domini amen. Noverint universi tam presentes quam posteri noticiam presencium aut copiam habituri, quod quia nos Conradus, Dei gracia dux Slesie et Glogovie et dominus in Olsna, ob specialis amoris affectum, quem erga magnifici principis domini Johannis, Boemie et Polonie regis ac comitis Lucemburgensis, domini nostri karissimi, gerimus celsitudinem, habito nobiscum amicis quoque et fidelibus nostris consilio diligenti et deliberacione matura, accedentibus eciam favore et consensu eorundem expressis ad subscripta, bonum in hoc nostrum principaliter, consequenter autem fidelium, terrarum, civitatum, hominum et bonorum nostrorum omnium infrascriptorum commodum statumque inantea pacificum perpendentes, princeps et vasallus suus, heredum, successorum suorum, Boemie regum, ac ipsius regni Boemie in perpetuum fieri et fore decrevimus, omnia et singula bona nostra sub eisdem libertatibus et iuribus, quibus a predecessoribus nostris ad nos pervenisse noscuntur, omnesque terras nostras, quas ad presens possidemus vel possidebimus quocunque tytulo in futuro tam citra quam ultra fluvium, qui Odora dicitur, cum civitatibus Wartemberch, Olsna, Mylitsch, Trebenicz, Trachemburch, Walow, Lubest, Winczk, Herrenstat et castris eis adiacentibus, cum aliis, Ploczk videlicet, Prusnicz, Sandewel cum omnibus suis appendiis, dominiis, opidis, villis, allodiis, feudis, feudalibus, nobilibus et plebeiis, iuribus, redditibus, proventibus et utilitatibus earundem, quocumque vocentur nomine vel in quibuscumque consistant, nostro, heredum et successorum nostrorum, Slesie et Glogovie ducum ac dominorum Olsnensium, nomine in regis ipsius manibus sponte et libere resignantes, ab eo in feudum recepimus perpetuum, factoque sibi per nos fidelitatis debite homagio, prestito corporali nichilominus iuramento, ipsi regi, heredibus et successoribus suis predictis tamquam veris dominis nostris velut princeps et vasallus eorum ac regni Boemie antedicti parere deinceps promisimus et intendere in eisdem et contra quemlibet principem et hominem ipsos pro viribus fideliter adiuvare, reservata nobis edificandi ac instaurandi municiones novas in terris et bonis nostris premissis et destruendi veteres, ubicumque et quandocumque nobis videbitur, pro nostro, terrarum predictarum et hominum nostrorum commodo expedire libera facultate, volentes et firmiter statuentes, ut, si forte nos, heredes aut successores nostri sublati de medio fuerimus heredibus legittimis et presertim masculis non relictis, extunc iam dicta bona nostra, terre, civitates et opida cum omnibus suis pertinenciis, ut predicitur, ad fratres nostros principes illustres, dominum Henricum videlicet, ducem Slesie et Glogovie Saganensemque dominum, ac dominum Johannem, ducem Slesie et Glogovie ac dominum Stynavie, heredesque suos masculos, dumtaxat si quos reliquerint. Si autem nullos post se masculos legittimos relinquerint, ad regnum Boemie predictum libere et hereditarie debeant pertinere, hoc tamen adiciendum duximus nominatim, quod si nos ipsi, heredes vel successores nostri prefati cum clericis, civibus, rusticis vel iudeis nostris aliquid cause questionis aut iudicii instauraverimus, de hiis et huiusmodi rex, heredes et successores sui predicti nobis, heredibus vel successoribus nostris superstitibus intromittere se non debeant modo quovis. Si vero nobiles vel fideles terrarum nostrarum suprascriptarum debitam per nos, heredes vel successores nostros de suis questionibus aut causis nobis motis, de quibus iuxta litterarum regalium datarum nobis continenciam secundum fidelium nostrorum sentenciam et dictamen subire tenemur et facere iudicium, assequi non possint iusticiam, regem, heredes et successores suos prenotatos adire poterunt libere querelas ipsorum proponere et defectus. Nosque, heredes et successores nostri predicti citati ibidem, coram rege videlicet et successoribus ac heredibus suis, Boemie regibus, ubicumque Boemie fuerint aut Polonie, coram altero vero principe per eos ad hoc iudice deputato sisti tenebimur in terra Wratizlaviensi dumtaxat iudicio facere et subire de nobis, heredibus vel successoribus nostris conqueren tibus quibuslibet iusticie complementum. Illud insuper specifice duximus exprimendum, quod si fortasse nos, heredes vel successores nostros gravatos inopia debitis aut alia causa racionabili aliquam territorii et dominii aliquanti de nostris vendere vel obligare continget municionem principi nobis equali aut alteri regno Boemie competenti, vel eciam territorium non habentem, fideli vel vasallo nostro, extunc municionem eandem, sive territorium habeat et dominium sive non, vendendam aut obligandam ipsis regi, heredibus et successoribus suis, Boemie regibus, exhibere pre ceteris debeamus. Qui si ipsam emere vel in pignore reccipere noluerint, princeps ipse municionem predictam territorium videlicet habentem emens aut pignore tenens in feudum ipsam recipere tenebitur ab eisdem, ipsisque tamquam veris suis dominis servire, parere et intendere de eadem. Alter vero non princeps emens vel pignore tenens municionem nostram territorium aut dominium, ut predicitur, non habentem, a nobis, heredibus et successoribus nostris eam in feudum recipiet, hoc adiecto, quod rex, heredes et successores sui antedicti municiones supradictas pro summa eadem, in qua obligate fuerint vel vendite, redimere valeant, quando velint. Illud eciam preterire nolumus, quod si rex, heredes ac successores sui antedicti nos, heredes vel successores nostros in adiutorium sibi per nos prestandum ad partes alienas extra Boemiam vel Poloniam evocaverint, subvenienciam nobis debitam, ne serviciis nimiis aut intollerabilibus pregravemur, facere teneantur. In quorum omnium testimonium presentes litteras fieri et sigilli nostri munimine iussimus communiri. Datum et actum Wratizlavie anno Domini millesimo trecentesimo vicesimo nono, VIo idus Maii. Copiata, registrata.
AZK 1594_H_I	Honorius episcopus, servus servorum Dei, dilectis filiis priori et fratribus Dominici Sepulchri salutem et apostolicam benedictionem. Precibus vestris benignum impertientes assensum, auctoritate vobis presentium indulgemus, ut in collegiatis ecclesiis, quas habetis in regno Boemie, liceat vobis generalis tempore interdicti, non pulsatis campanis, clausis ianuis, excommunicatis et interdictis exclusis, submissa voce divina officia celebrare. Nulli ergo omnino hominum liceat hanc paginam nostre concessionis infringere vel ei ausu temerario contraire. Si quis autem hoc attemptare presumpserit, indignationem omnipotentis Dei et beatorum Petri et Pauli apostolorum eius se noverit incursurum. Datum Reate VI kalendas iulii, pontificatus nostri anno nono.
AČK_0116_H_I	Nos Johannes, Dei gratia Boemie et Polonie, rex Lucemburgensis comes, ad universorum noticiam volumus pervenire, quod cum bona fidelis nostri quondam Johannis de Grecia et omnia sua per ipsum relicta ex eo, quod sine heredibus legittimis Deo vocante decessit, ad nos jure pervenerint devoluto, nos eadem bona, videlicet Beranow, Bradels, Prsiznik, Puckowicz, Petrowicz, villas sitas in Moravia circa civitatem nostram Iglaviam, cum omnibus aliis bonis, curiis, molendinis, aquis, piscationibus, silvis, rubetis, juribus et utilitatibus quibuslibet, in quibuscumque rebus consistant, ad hec spectantibus, sicut ea ipse Johannes tenuit et possedit, dilecto fideli nostro Henrico de Lipa, regni nostri Boemie supremo marschalco, propter sua grata et fidelia servitia, que nobis exhibuit et exhibere in futurum tenetur, de nostra benignitate et liberalitate regia contulimus, donavimus et donamus jure hereditario, ut ipse Henricus et filii sui in eisdem, tamquam in aliis propriis et hereditariis ipsorum bonis, possidendi, tenendi, vendendi aut donandi seu pro bonis aliis permutandi liberam et plenam habeant potestatem. In cuius rei testimonium et robur perpetuo valiturum presentes scribi et sigillo nostro fecimus communiri. Datum Brunne anno Domini millesimo trecentesimo vigesimo septimo, tercia feria post Conversionem sancti Pauli.
AČK_1501_H_I	Sigismundus, Dei gracia Romanorum rex semper augustus ac Hungarie, Boemie, Dalmacie, Croacie et cetera rex, notum facimus tenore presentium universis, inmensa divine maiestatis clemencia, que celestia simul et terrestria moderatur, nos sua clemencia ab alto prospiciens erexit ad apicem Romane regie dignitatis, ut rei publice et populo fideli nedum prelacione verum in administracione pacis et justicie sollicicius preessemus et hoc precipue ordine servato debito adimplere confidimus, dum principibus in suis meritis fulgentibus, que sua sunt, libenter concedimus ac eciam nostri favoris et gracie benivolenciam de propriis exhibemus, quos fidei constancia, virtutum excellencia et morum insignitas supra ceteros exigit, quique ab experto probati nos et imperium sacrum romanorum gratorum operum fidelitate ferventer honorat, sane ad illustris Ludovici de Cabilone, principis Auraice, consagwinei nostri carissimi et nostri et sacri romani imperii per Galliam vicarii generalis, benivolenciam et laboris exercicio, quibus se in dicto vicariatu perhibuit se sedulum, ultroneum et fidelem et merito ad exaltacionem sui status et honoris fastigium animemur, idcirco non per errorem aut improvide, sed animo deliberato, sano fidelium nostrorum accedente consilio et de certa nostra sciencia prefato Ludovico comitatum Gebennensem, ad ipsum et heredes suos ex successione progenitorum suorum legittime pertinentem, in feudum contulimus et conferimus per presentes, omneque jus nostrum, quod nobis veluti Romanorum regi in dicto comitatu Gebennensi et pertinenciis suis hactenus potuisset comperete seu in antea sive per sentencias fisci nostri seu alia occasione quacumque posset competere quodlibet in futurum, in ipsum Ludovicum et heredes suos transferimus, ipsis autoritate Romana regia tenore presencium damus in feodum, concedimus, conferimus et donamus habendum, tenendum et jure feodi legittime possidendum. Volumus tamen, quod ipse Ludovicus in manus nobilis Alberti de Coldicz, capitanei Swidnicensis et Jawriensis, magistri camere et fidelis nostri dilecti, nostro nomine prestet solutim juramentum, videlicet, quod nobis veluti Romanorum regi sit fidelis, obediens et subiectus, nostrumque malum avertat, bonum promoveat, omniaque erga nos et sactum Romanum imperium fideliter faciat et perficiat, que fidelis vasallus imperii tenetur facere erga suum dominum naturalem de consuetudine vel de jure, sicut eum Deus adiuvet et sancta Dei ewangelia, dolo et fraude quibuslibet proculmotis. Presencium sub nostre maiestatis sigillo appensione testimonio literarum. Datum Posonii anno Domini millesimo quadringentesimo vigesimotercio undecima die januarii, regnorum nostrorum anno Hungarie et cetera tricesimosexto, Romanorum tredecimo, Boemie vero tercio. Ad mandatum domini regis domino Georgio, episcopo Pataviensi, cancellario referente Franciuscus prepositus Strigoniensis.
AČK_1512_H_I	Nos Sigismundus, Dei gracia romanorum rex, semper augustus ac Hungarie, Boemie, Dalmacie, Croacie et cetera rex, et Albertus, eadem gracia dux Austrie, Stirie, Karinthie et cetera et marchio Moravie, notumfacimus tenore presencium universis, quod nos nuper vidimus et auscultari ac legi fecimus certas litteras illustris principis Henrici, ducis Slesie et domini de Furstemberg et in Jawor, ac consulum civium et communitatum civitatum Sweydnicz, Jawor, Strygon, Reychenbach, Nymptsch, Hayn, Landishut, Hyrsberk, Lewemberg, Boczlaw, Czobothe, Vreyburg, Greyfemburg, Schonow et Lehn non abrasas seu cantallatas, sed integras sanas et omni vicio ac susspicione carentes sigillisque veris et non fictis firmius communitas, quas ad presentes nostras litteras atque scripta inseri et transscribi fecimus ut eis aquocumque homine adhibeatur fides infallibilis atque firma, quarum quidem litterarum tenor de verbo ad verbum per omnia sequitur et est talis: Nos Heinricus, Dei gracia dux Slesie, dominus de Furstemberg et in Jawor, ad universorum noticiam tenore presencium volumus pervenire, quod quia cum illustribus principibus dominis Johanne, Boemie rege ac comite Lucemburgensi, necnon Karolo, marchione Moravie, eiusdem regis domini primogenito, sororiis nostris karissimis, ad pleniorem concordie pervenimus unionem et talia cum ipsis colligacionis intravimus federa, quod nos ipsos in regno Boemie seu terra Moravie aliisque terris ipsorum Polonie cum tota nostra potencia, quotiens et quando eis necesse fuerit, fideliter adiuvare contra ipsorum adversarios ipsis iniuriari volentes sub propriis nostris dispendiis debeamus, ipsi vero in expensis nobis tunc providere tenebuntur, si autem in dictorum dominorum obsequiis cum aliquo rebelle vel rebellibus ipsorum bellum campestre in dictis terris eorum inierimus, damna, que nos sustinere contingeret, nobis resarcire sunt adstricti, sed ad eos lucra, que reportaverimus, pertinebunt, si vero cum eis extra limites suos ad alienas terras processerimus in eorum servitiis, tum non solum pro expensis verum etiam pro dampnis, que sustinuerimus, nobis repsondere tenebuntur et pro serviciis nostris eam, qua contentari aut subsistere possimus, facere recompensam. Datum Wratislavie in epiphania Domini anno Domini millesimo trecentesimo tricesimo septimo nostri sub appensione sigilli in testimonium premissorum. Wir die ratmanne burger und die ganczen gemeynschefte der stete Swydnicz, Jawor, Strygon, Reychenbach, Nymptsch, Hayn, Landishut, Hyrsberk, Lewenberg, Bonczlaw, Czobothe, Vreyburg, Greyfemberg, Schonaw und Lehn bekennen und tun kunt offentlich mit disem briefe allen den, die in sehen odir horen lesen, daz wir von gebote und wissentlichem geheizze des durchluchtisten fursten und hern hern Wenczlaws, kuniges czu Behem, unsers lieben gnedigen hern, und ouch der hochgeborn furstinnen und vrowen vrowen Elizabeth, herczoginn czu Osterreich, czu Steyer und czu Kernden, unser lieben gnedigen vrowen, und dorczu mit gust und guten willen der hochgeborn furstinnen und vrowen wroven Agnesen, herczoginn czur Sweydnicz und czum Jawor, unsere lieben gnedigen vrowen, dem allerduchluchtistem fursten und herren hern Karle, romischem keiser, czu allen czeiten merer des reichs und kungen czu Behem, als eynem kunge czu Behem seinen erben und nachkomen, kungen czu Behem, erblichen geholdet gelobt und leibliche eyde czu den heyligen gesworn haben in der mazze ab es czu schulden queme, daz der egenant unser herre kunig Wenczlaw ane leibes erben abgienge oder ob er erben gewunne die ouch furbas ane leibes erben vorschieden, daz wir denn mit den egenanten steten merkten und iren wichbilden an den egenanten unsern hern keyser Karle, seine erben odir nachkomen, kunge czu Behem, als an unser rechte erbliche und naturliche herschaft erben und gevallen sullen und dorumb so globen wir alle gemeynlich und unser ieczlicher sunderlich fur uns unser erben und nachkomen ewiclich in guten truwen ane geverde und bei den eyden die wir doruber gesworn haben, ab es czu schulden queme als vorgeschriben stet, daz unser herre kung Wenczlaw ane leibes erben und erbes erben vorschiede do got fur sey, daz wir denne unsere erben und nachkomen alle gemeynlich und unser ieczlicher sunderlich mitsampt den egenanten steten merkten und wichbilden noch tode der egenanten unser vrowen vrowen Agnesen, der herczoginn, dem obgenanten unserm hern keisere Karle, seinen erben oder nachkomen, kungen czu Behem, als unsere rechten naturlichen und erblicher herschafft gewarten und in untertenig sein sullen und wollen iren fromen czu werben iren schaden zu wenden und alles, das gen in czu tunde das rechte erblich burger gen, irre rechten erblichen und naturlichen herschaft durch recht odir gewonheit czu tunde pflichtig sein. Mit urkunde dicz briefes vorsigelt mit unsern anhangunden ingesigeln. Geben czur Sweydnicz an dem freytag vor sand Gallen tag noch Crists geburde dreyczenhundert jar dornach in dem neunundsechczigstem jare. In cuius rei testimonium atque robur presentes nostras litteras ac inserciones sigillorum nostrorum appensione facimus firmius roborari. Datum Wienne anno Domini millesimo quadringentesimo vicesimosexto vicesima die marcii, regnorum nostrorum anno Hungarie et cetera tricesimo nono, romanorum XVI, Boemie vicesimo sexto. Ad mandatum domini regis Michael, prepositus Boleslaviensis.
AČK_1686_H_I	Georgius, Dei gracia Bohemie rex, Moravie marchio, Luczemburgensis et Slesie dux ac Lusacie marchio, notumfacimus tenore presencium universis, quod proparte fidelium nostrorum arcuficum Prage comorancium fuit nobis humiliter supplicatum, quociens ipsis privilegia et litteras a serenissimis Karolo et Wenceslao, Bohemie regibus, predecessoribus nostris, super eorum habitationibus et libertatibus datas et concessa ac a serenissimo Sigismundo, romanorum imperatore, predecessore nostro, confirmatas, quarum tenores translati de wulgari theutunico in latinum in dicta littera confirmacionis Sigismundi, Bohemie regis, que sequitur in hec verba: Sigismundus divina favente clemencia et cetera plene de verbo ad verbum sunt expressi approbare, innovare et confirmare dignaremur ac eciam ut eis aliquas gracias speciales donemus et adiungamus nos prefatorum arcuficum votis humilibus annuentes non per errorem aut improvide, sed de certa nostra sciencia sano fidelium nostrorum accedente consilio dictis arcuficibus et eorum successoribus prefatas litteras et privilegia super eorum habitacionibus et libertatibus a predictis Bohemie regibus datas et concessa cum omnibus in eis contentis et expressis punctis clausulis et articulis, ac si de verbo ad verbum hic fierent expressata, auctoritate regia Bohemie approbamus, innovamus et confirmamus decernentes ea habere perpetuo inviolabile robur, ceterum, ut predictos arcufices ad servicia nostra reddamus proniores, eis et eorum successoribus facimus et adiungimus graciam singularem, ut scilicet inter nominatos arcufices quatuor seniores, qui sunt aut fuerint deputati, ad se et ad alios sui artificii divites ac pauperes iusticie seriem prosequendi liberam habeant facultatem, atque si quis horum deputatorum tempore quouis exhac luce migraverit, ut ex tunc dicti arcufices seniores relicti in locum illius defuncti alterum valentem et dignum possint eligere ac substituere et hoc, quocienscumque neccessarium fuit, semper tamen cum concensu nostro item aput iudicium seu actum iudicandi ipsorum arcuficum, quod littera quedam olim officialium Bohemie regni predecessorum nostrorum septem munita sigiliis plenius declarat et ostendit, eosdem arcufices sistere volumus et permittimus istam tamen eis graciam adiungimus, ut si inter dictos arcufices nonnulla differencia lis aut controversia emanaverit, ut ad officiales nostros, puta marescalcum curie nostre, magistrum curie nostre, magistrum curie regine nostre et magistrum coquine nostre, consugere possint, et ipsi causis auditis parcium et libratis illas differencias debebunt complanare, in hoc tamen supremo regni nostri marescalco nullum preiudicium in suo iure facere intendimus, permittimus eciam et comittimus prefatis arcuficibus, ut dum et quando aliquis arcufex aliunde adventaverit et in civitate ulla regni nostri Bohemie pro illius artis magistro et iri et nominari voluerit, per seniores arcufices pragenses examinetur ita, quod unam balistam propria manu laboret et conficiat, quam seniores magistri dictorum arcuficum deputati tenebuntur videre et experiri, si bene ad sagittandum operata extiterit, quoniam si ita is ,qui fecit et magistris connumerari postulavit iure debito magister balistarum et dici et esse debebit, salvis tamen singulis iuribus nostrarum communitatum volumus eciam et mandamus, si tempore aliquo nonnulli pragensium arcuficum in eorum arte ministri aliquid nephas scandalorum perpertraverint, ut ab arcuficibus castri Pragensis adversus eos non tueantur, ne ipsis in eo preiudicium exoriatur, mandamus igitur universis et singulis et presertim magistris civium, consiliis et communitatibus civitatum nostrarum Pragensium, ut nominatos arcufices in hiis datis et concessis quovismodo non impediant aut molestent, sed pocius eos manuteneant et defendant nostre regalis gracie sub obtentu. Presencium sub appensione nostri regalis sigilli testimonio litterarum. Datum Prage die sextadecima decembris anno domini millesimoquadringenfesimo sexagesimoprimo, regni nostri anno quarto. Ad mandatum domini regis Procopius de Rabenstein, cancellarius.
AČK_0110_H_I	Nos Johannes, Dei gracia Boemie et Polonie rex ac Lucemburgensis comes, scire volumus inspectores presencium universos, quod quia devotus noster dilectus frater Ulricus, magister ordinis cruciferorum hospitalis in pede pontis Pragensis et convictus ibidem, bona et oppidum ipsorum Gumpolds cum omnibus suis juribus, proventibus et pertinenciis, in quibiscumque rebus consistant, cogente inevitabilis ordinis et domus ipsorum, quam nullo alio modo intervenire poterant, necessitate fideli nostro dilecto Henrico de Lypa, capitaneo Moravie, et suis heredibus pro certa quantitate pecunie, pro qua bona alia ordini et domui ipsorum magis utiliora de nostro consensu et ex certa nostra sciencia conpararunt, rite et rationabiliter cum omni jure, sicut ad ordinem et domum ipsorum spectabant, iusto vendicionis tytulo tradiderunt, sicut in ipsorum litteris ipsi Henrico et suis heredibus super eo datis plenius continetur expressum, nos huiusmodi vendicionem de certa nostra sciencia, ut premittitur, factam, ratam et gratam habentes ipsam approbamus, ratificamus et presentis scripti patrocinio confirmamus. Harum, quas nostro maiori sigillo sigillari fecimus testimonio, litterarum. Datum Prage XIIII kalendas aprilis anno Domini millesimo trecentesimo vicesimo quinto.
AČK_0080_H_I	Ego Henricus de Kamnik notum facio universis et tenore presencium recognosco, quod illustri principi, domino meo Johanni, Boemie et Polonie regi, pro eo, quod michi ac meis heredibus municionem Kamnik dictam, quam construxi et in ipso regno Bohemie denovo instauravi, ac omnia alia bona, quae ad praesens teneo, villamque eciam Czehosticz cum suis pertinenciis, in feudum hereditarium et ius feudi contulit et donavit ad habendum, tenendum et possidendum iure feudi per me ac meos heredes, promitto corporaliter prestito sacramento exnunc sibi et suis heredibus fidelem vasallum suum me esse, ipsum quoque et suos heredes ac successores, res, vitam honoresque ipsorum pro posse fideliter conservare et nullatenus, quod in detrimentum et periculum sive dampnum persone vel personarum, rerum et honorum sui et suorum heredum verti posset, aliquid per me aut meos heredes vel per quemcumque alium contractare vel modo aliquo machinari, immo, siquis hoc vel aliquid eorum tractare vel procurare voluerit, quam velocius sensero, sibi et suis heredibus indicare et quicquid michi ac meis heredibus sub fide ac reverencia impositum ab ipso domino meo rege vel suis heredibus fuerit, secretum fideliter tenere et ipsos toto posse meo adiuvare et eis servire, quando et quociens indiguerint et nos requisiverint, et generaliter puram et veram fidelitatem sibi et suis heredibus reddere ac eciam impartiri, in cuius rei testimonium hanc litteram meam sigillo meo proprio sigillatam trado domino meo regi predicto. Datum Prage V idus ianuarii anno Domini millesimo CCCmo decimonono. Ponatur ad homagia baronum Boemie.
AZK 0575_H_I	Notum sit tam futuris quam presentibus, quod ego Zobezlaus, gratia Dei dux Boemie, prospiciens anime salutique mee, abbati in Plaz, videlicet Meynero, ceterisque monachis fratribusque, Dei servis, ibidem devote Deo famulantibus, in remissionem peccatorum meorum dedi circuitum Oboram, Cretzkov et Babinam cum pratis et aquis, que sunt infra eundem circuitum, et alium circuitum nomine Lomnice et Luti similiter cum suis pratis et aquis proprietario iure possidendos eisdem fratribus in perpetuum dedi. Preterea idem abbas cum fratribus suis adiens me obnixe rogavit de predio tradito sibi a quodam comite nomine Bolic, filio Nacezesse, pro salute anime sue, quatenus hoc meis bonis concambio commutarem, quod et feci tradens eis predium nomine Ougiezd pro suo, quod dicitur Zussan, ex parte eorum additis, ut concambium equi existimatione constaret, octo talentis. Commutavi etiam eisdem petentibus aliud predium Erposiz nomine, quod contulit eis pro salute anime sue Boguzlaus scilicet camerarius, filius Scaste, predio meo dicto Lugov. Ut igitur omnium horum actio rata et inconvulsa maneat, cum testimonio omnium eorum, qui tunc presentes erant, confirmari precepi cum carta et sigillo meo: Fridericus Pragensis episcopus, Detelebus, Olomucensis episcopus, Gervuasius, cancellarius et prepositus Wisegradensis, Florianus notarius, Cec iudex curie, Sdezlaus camerarius, Riuinus prefectus de Cladesc et frater eius Pelegrinus, Iarognev prefectus de Sathec, Zezema prefectus de Plizen cum filio suo Zezema, Dlugomil pincerna, Witek dapifer, Mutine prefectus Pragensis et frater eius Dobrogost, Kohan prefectus de Dudeleb, Petrus prefectus de Dreuuic cum fratribus suis Milgost et Agna, Hartelebus camerarius episcopi, Ovlricus filius Stibor cum fratre suo Beneda, Hermannus agazo cum fratribus suis Gauel et Zauise, Woc prefectus de Budisin, Budiwoi prefectus de Sceazlav. Ego vero quoad vixero, ut orationibus eorum inserar, prout potero, libenter patrocinabor. Acta sunt hec anno incarnationis Domini MCLXXV, indictione octava. Data per manum domni Geruasii cancellarii et prepositi Wisegradensis.
AČK_1631_H_I	Georgius, Dei gracia Bohemie rex, Moravie marchio, Lucemburgensis et Slesie dux ac Lusacie marchio, notumfacimus universis, quod constitutus in presencia nostre maiestatis strenuus Nicolaus de Lobkowicz, consiliarius et fidelis noster dilectus, exposuit esse quosdam montes castro suo Hassenstein vicinos auri et argenti venis uberes et refertos, in quibus nonulli artis illius auidi operas suas impendere pro auro argentoque legendo cupiunt, nobis igitur dictus Nicolaus humiliter supplicavit, quotiens ex benignitate nostra regia intuitu eciam fidelium serviciorum suorum atque perpensa plurima exhiis regni nostri commoditate sibi et filio suo Nicolao addies duntaxat vite illorum omne ius nobis in predictis montibus competens in distancia trium milliarium circum castrum iamdictum per girum dare dignaremur, nos dicti Nicolai erga nos legalitatem fideliaque obsequia experti omne ius nostrum, quod urbura dicitur, nobis in auri et argenti fodinis dictorum moncium castro Hassenstein per distanciam trium milliarium undiquaque circumiacencium competens non per errorem aut improvide, sed sano procerum et fidelium nostrorum accedente consilio de certa nostra sciencia auctoritate regia eidem Nicolao et filio suo Nicolao usque addies vite ipsorum duntaxat damus et concedimus subomni eo iure statutis privilegiis et libertatibus, quibus magistri moncium nostrorum in Montibus Cuthnis utuntur, fruuntur et gaudent, mandamus igitur universis officialibus nostris et signanter subcamerario regni nostri Bohemie et magistro monete Moncium Cuthne, ne dictum Nicolaum et filium eius in hac gracia quoquomodo impediant aut perquempiam in executione officii sui et operarios ad opus huius pereum deputando molestent, sed pocius ad honorem nostre maiestatis et regni incrementum defendant, auxilio sint et favori. Presencium sub appensione nostri regalis sigilli testimonio litterarum. Datum Prage die decimaseptima maii anno Domini millesimoquadringentesimo quinquagesimonono regni nostri anno secundo. Ad relacionem domini Procopii de Rabenstein, cancellarii
AČK_0064_H_I	Nos Albertus judex, scabini, atque universitas civitatis Oppaviensis recognoscimus publice confitentes excellenti ac magnifico principi domino Johanni inclito Bohemie et Polonie regi, tamquam vero regi ac domino nostro, fide data unanimiter homagium prestitisse necnon de mandato et voluntate ipsius speciali serenissimis ac gloriosis principibus dominis Bolezlao, Heinrico et Wlodizlao, Silesie ducibus dominisque Wratislavie et Legnicz illustribus, heredibusque ac legitimis ipsorum successoribus, quibus nos et civitatem nostram totamque terram Oppavie pro octo milibus marcarum grossorum regalium denariorum, sexaginta quatuor grossos pro qualibet marca computando, nomine pignoris obligavit, obedientiam et devocionem fidei absque dolo communiter iuravisse, promittentes bona consciencia et fidei puritate, quod ab ipsis et eorum quolibet nullatenus mala divertemur intencione, sed eis et eorum cuilibet serviemus et obedienter suberimus tamdiu fideliter, quousque ipsis dicta octo milia marcarum de certa illorum, qui ad hoc ex utraque parte deputati sunt, sciencia ex integro persolvantur. In cuius rei testimonium presentes fieri et sigillo civitatis nostre fecimus communiri. Datum Oppavie anno Domini millesimo trecentesimo undecimo XVI kalendas Julii.
AČK_0124_H_I	Nos Boleslaus, Dei gratia dux Opoliensis, recognoscimus tenore presentium et fatemur, nos esse principem et vasallum magnifici domini nostri, domini Johannis, Bohemie et Polonie regis ac Lucemburgensis comitis, et ab eo terram nostram Opoliensem cum civitate Opol et castro ibidem, cum civitate Rosenberch et castro Crasscow, cum oppidis, villis, hominibus, vasallis, homagiis ad ipsas et ad ipsa spectantibus, cum aliis suis pertinentiis universis, in quibuscumque consistant, quas et que nunc habemus et inposterum quibuscumque sumus habituri, que ad regnum Bohemie dinoscuntur pertinere, heredum et successorum nostrorum, ducum Opoliensium, nomine recepisse in feodo et ab ipso ac possidere jure et titulo feodali volentes et decernentes, quod heredes et successores nostri, duces Opolienses memorati, a domino nostro rege, heredibus et successoribus suis, regibus Bohemie prelibatis, prefatam terram nostram, quandocumque eam per mortem alicuius ducis ibidem vacare contingerit, in feodo recipere semper deinceps debeant et habere et facto sibi per eos servande debite fidelitatis homagio, sicut et nos nunc spontanea et libera voluntate fecimus, ei vel eis tamquam eius vel eorum principes et vasalli sincera fide semper intendere debeant et parere. In cuius rei testimonium presentes litteras fieri et sigillo nostro iussimus communiri. Datum Vratislavie anno Domini millesimo trecentesimo vicesimo septimo in die palmarum.
AZK 0498_H_I	Notum sit omnibus tam presentibus quam futuris, quod ego Premisl, rex Boemorum, pergens Ratisponam in occursum Fridrici, Romanorum regis, de Appulia venientis, quinquaginta marcas argenti a Cladrubensibus accepi mercatoribus, relaxans eos a solutione civili iuris, scilicet a duplicibus vulpinis pellibus, quas michi predecessoribusque meis solvebant, et conferens in perpetuum ecclesie Cladrubensi ob remedium anime mee ac predecessorum successorumque meorum hanc libertatis utilitatem, quoniam teneor huius loci necessitatibus providere ac prosperitatibus nec non utilitatibus congaudere. Huius rei testes sunt Andreas cancellarius et prepositus Pragensis, Zlauco camerarius, Bohuzlaus filius eius, Jaros gener eius, Vbizlaus de Zulizlau, Ulricus de Lutitz, Heinricus de Setscowitz, Hirdebor de Userob.
AZK 0591_H_I	+ In nomine sancte et individue trinitatis. Notum sit universis tam presentibus quam etiam posteris nostris, quod ego Dei gratia sancte Pragensis ecclesie episcopus D. cum consilio canonicorum meorum fratribus nostris Deo famulantibus in Plaz hec predia ecclesie nostre pro suis in concambium contradidimus: hominem unum cum terra in villa, que dicitur Ninowiz, alterius hominis terram in Chossur pro predio eorum, quod habebant in villa, que dicitur Mothol. Itemque aliud predium nostrum, quod habemus in villa, que dicitur Scecowiz, dedimus eis pro hereditate, quam habebant in Rascediz. Et ut hoc concambium inviolabile in perpetuum perseveret, in testimonium confirmationis decem marcas addiderunt. Quicumque igitur clericorum seu laicorum hoc privilegium concambii infringere attemptaverit, auctoritate Dei et omnium sanctorum anathema sit. Hec sunt nomina testium: episcopus Daniel, Pribizlaus decanus, Andreas prepositus, Christophorus archidiaconus, Walcvnus, Viecemil, Mirozlaus, Vitko, Boguzlaus, Eppo, Burcardus, Benedictus, Johannes magister, Petrus, Clemens, Sdizlaus et omnes alii canonici. Isti sunt laici: Martinus pincerna cum tribus filiis suis, Erchembertus dapifer, Vtha, Juric, Reinardus cum filiis suis, Vlricus frater Johannis et alii multi. Acta sunt hec anno Dominice incarnationis MoCoCoVIIII, epacta Ia, indictione XIa, concurrente llo.
AČK_1587_H_I	Ladislaus, Dei gracia Hungarie, Bohemie, Dalmacie, Croacie et cetera rex, Austrie dux et Moravie marchio, notumfacimus tenore presencium universis, quod attentis fidelibus seruiciis maiestati nostre per fidelem nostrum dilectum Wenceslaum dictum Wlczek de Minicz hactenus exhibitis et in futurum studiosius exhibendis omne jus, quod nobis tanquam regi Bohemie competit in castro Lyczkow cum villis, curiis, censibus, agris, pratis, pascuis, piscinis, riuis, aquis, molendinis, jurepatronatus ecclesie aliisque pertinenciis ac hereditatibus et bonis universis per mortem Johannis de Mynicz ad nos quolibet devolutis, predicto Wenceslao dedimus et contulimus, graciose mandamus igitur judici ceterisque curie nostre regalis officialibus, quantus prefato Wenceslao super dictis bonis litteram proclamacionis dare et servato iuris ordine, si eadem bona adnos devoluta repererint, extunc possessionem eorundem tradere non omittant saluis tamen semper iuribus alienis. Presencium sub appensione sigilli nostri regalis testimonio literarum. Datum Prage decimanona die mensis januarii anno Domini millesimoquadringentesimoquinquagesimoquarto, regnorum nostrorum anno Hungarie et cetera quartodecimo, bohemie vero primo. Ad mandatum domini regis domino Johanne Czalta referente.
AČK_0065_H_I	Nos Petrus judex, scabini atque universitas civitatis Jegerdorf recognoscimus publice confitentes excellenti ac magnifico principi domino Johanni inclito Bohemie et Polonie regi, tamquam vero regi ac domino nostro, fide data unanimiter homagium prestitisse, necnon de mandato et voluntate ipsius speciali serenissimis ac gloriosis principibus dominis Bolezlao, Heinrico et Wlodizlao, Silesie ducibus dominisque Vratislavie et Legenicz illustribus, heredibusque ac legitimis ipsorum successoribus, quibus nos et civitatem nostram totamque terram Opavie pro octo milibus marcarum grossorum regalium denariorum, sexaginta quatuor grossos pro qualibet marca computando, nomine pignoris obligavit, obedientiam et devotionem fidei absque dolo communiter iuravisse, promittentes bona consciencia et fidei puritate, quod ab ipsis et eorum quotlibet nullatenus mala divertemur intencione, sed eis et eorum cuilibet serviemus et obedienter suberimus tam diu fideliter, quousque ipsis dicta octo marcarum milia de certo illorum, qui ad hoc ex utraque parte deputati sunt, sciencia ex integro persoluantur. In cuius rei testimonium presentes fieri et sigillo civitatis nostri fecimus communiri. Datum Oppavie anno Domini millesimo CCC undecimo XVI kalendas Julii et.
AČK_0111_H_I	Nos Johannes, Dei gratia Boemie et Polonie rex ac Lucemburgensis comes, ad universorum notitiam volumus tenore presentium pervenire, quod in Dokwan partem hereditatis seu hereditatem quondam Henrici, fratris Alschiconis de Dokwan, que per mortem ipsius Henrici, qui sine heredibus et intestatus decessit, ad nos jure devoluto, sicut ipsa nobis per barones et kmetones sive seniores terre Moravie pridem in generali judicio terre sive czuda est adiudicata, pervenit, fideli nostro dilecto Henrico de Lypa, ipsius terre nostre Moravie capitaneo, pro centum et quinquaginta marcis grossorum denariorum pragensium pagamenti Moravici, sexaginta quatuor grossos pro marca qualibet computando, quas complete nunc percepimus, rite et racionabiliter vendidimus jure hereditario per ipsum Henricum et heredes seu successores suos libere tenendam et possidendam, utifruendam aut vendendam ac omnio faciendum de ea in toto vel in parte, tamquam de re eorum propria, quitquid eorum fuerit voluntatis, promittentes sincere ipsam hereditatem a quolibet impetente secundum jus et consuetudinem terre Moravie in toto vel in parte sine expensis aut dampnis eorum quibuslibet disbrigare. Ut autem hec venditio per nos et heredes nostros inviolabiliter debeat observari, presentes litteras scribi et sigillo nostro maiori iussimus communiri. Datum Prage XVI kalendas maii anno Domini millesimo trecentesimo vicesimo quinto.
AZK 0579_H_I	Notum sit omnibus tam presentibus quam futuris Christi fidelibus, quod ego Fridericus, Dei gratia dux Boemie, pia viscera necessitatem pacientibus exhibere debeo. Inde est, quod fratres Plazenses miserias suas coram me deposuerunt. Habebant enim teloneum salis in Decin a patre meo ipsis condonatum, cuius usum sine gravi periculo animarum suarum ad monasterium deferre ob longitudinem vie et insidias latronum nequiverunt. Quorum dolori compassus et peticioni annuens villam meam nomine Copidl eis perpetuo iure possidendam tradidi et econtra predictum teloneum, quod ad ipsos pertinuit, in usus meos accepi. Ut autem hec commutatio nostra rata et inconvulsa in posterum permaneat, hoc privilegium sigillo meo confirmavi et testes idoneos huic confirmationi adhibui, quorum nomina sunt hec: Bleg, Bogusse, Groznata camerarius, Jan iudex, Mutine pincerna, Letar dapifer, Jaros, Ludevik, Werner, Iessutbor, Walzta, Isdata Wittovic, Drizec, Brum, Mahtolt, Rapota scriba, Emram cum fratre suo Pribizlav, Pabian, Petrus cum fratre suo Obiden, Lutognew, Hermannus filius Wilhelmi. Preterea domino Henrico, Pragensi episcopo, viro venerabili et Peregrino, Morauiensi episcopo, non minus honesto, iniuncxi, ut statuti nostri violatores anathematis vinculo denuntient innodatos. Acta sunt autem hec in consecratione basilice, quam ob memoriam victorie mee socia thori mei Elizabhet construxit.
AČK_1507_H_I	Sigismundus, Dei gracia romanorum, rex semper augustus ac Hungarie, Boemie, Dalmacie, Croacie et cetera rex, notumfacimus tenore presencium universis, quod consideratis et diligenter inspectis gratis et fidelibus obsequiis nobis per carriosum Jankonem de Dubrawan, fidelem nostrum dilectum, hactenus exhibitis et in antea propensius exhibendis animo deliberato sano eciam fidelium nostrorum attendente consilio et de certa nostra sciencia ac auctoritate regia Boemie prefato Jankoni et secum insolidum Bohussio de Kowan, familiari fideli nostro dilecto, municionem Wlastyborzicze cum villa et aratura ac allodio, item aliam villam Trstye cum universis censibus, redditibus, proventibus, robottis, servitiis, pratis, silius, nemoribus, pascuis, piscinis, aquis, aquarumve decursibus, molendinis, venationibus, aucupationibus et aliis pertinentiis universis per mortem famosi Wenceslai de Dubrawan bone memorie heredibus non dimissis legittime et iuxta regni Boemie consuetudinem ad nos devolutis, prout ad nos iusto titulo devoluta sunt, dedimus et donavimus, damus et tenore presencium ac auctoritate regia Boemie graciosius donamus per prefatos Jankonem et Bohussium ipsorumque heredes omni eo jure et titulo, quo prefatus Wenceslaus predictam municionem, curiam et villas cum suis pertinentiis possedit, tenuit et habuit, exnunc inantea tenendam, possidendam et habendam salvis tamen juribus alienis, volumus eciamque presens nostra donatio, tantam roboris fremitatem intra et extra iudicium obtineat, ac si esset tabulis regni Boemie iuxta eiusdem regni consuetudinem realiter intabulata, mandamus igitur camerario, prothonotario et ceteriis czudariis tabularum regni Boemie, fidelibus nostris dilectis, quotiens prefata bona supradictis Janconi et Bohussio et ipsorum heredibus tabulis terre intabulent et inscribant, dum de super fueritis requisiti. Presentium sub notra regalis sigilli apppensione testimonio literarum. Datum Tate, Vesprimensis dyoecesis, anno Domini millesimo quadringentesimo vicesimoquarto feria secunda proxima ante festum omnium sanctorum, regnorum nostrorum anno Hungarie et cetera trecesimo octavo, Romanorum quintodecimo, Boemie vero quinto. Ad mandatum domini regis domino Johanne de Swihow et Jancone de Chotiemicz referentibus Michael, prepositus Boleslaviensis.
AZK 0590_H_I	+ In nomine sancte et individue trinitatis. Ego Primiszle, Dei gratia rex Boemorum, universis Christi fidelibus tam futuri quam moderni temporis. Equitatis ratio deposcit, ut nos, qui Deo largiente principatum inter homines adepti sumus, ecclesiis eius de donis, que nobis large contulit, aliqua reddamus et ab aliis collata nostre circumspectionis vigilantia custodiamus, nostre protectionis clipeo defensemus. Ille siquidem principatus habenas recte moderatur, qui laudabiliter ab aliis gesta inconvulsa conservare vel imitari non pigritatur. Proinde notum esse volumus tam posteris quam presentibus, quod ego P., rex Boemie, pro remedio anime mee, coniugis et parentum meorum contuli ecclesie beate Marie de Plaz terram ad aratrum in villa Ninoniz cum monte adiacente, qui dicitur Widovle. Ut autem hoc posterorum memorie tenacius imprimatur, placuit factum scripto commedari et impressione sigilli nostri roborari, eorum etiam, qui affuerunt, seriatim nomina subnotari. Hec sunt nomina testium: Daniel Pragensis episcopus, Robertus Olomucensis episcopus, Andreas prepositus Pragensis, Petrus prepositus de Stragov, comes Cirnin, Budiwoi iudex, Dewis dapifer, Boguta pincerna cum filiis suis Heinrico, Petro et Boguta, Woizlaus dapifer regine, Jaros celerarius, Cubes celerarius Wissegradensis, Pribizlaus miles, Methes villicus Bogute, Driloth monetarius, Petrus, Hermannus, Bernardus, Syreth, mercatores. Acta sunt hec anno Dominice incarnationis MoCCoVII. Data Prage per manum domini Rabodonis cancellarii.
AČK_1389_H_I	Nos magister civium, iudex, scabini, iurati totaque communitas civitatis Pyescensis recognoscimus et fatemur publice per presentes omnibus et singulis presentem paginam inspecturis, quod bona deliberacione prehabita et de certa nostra sciencia serenissimo principi et domino domino Wenceslao, romanorum regi, semper augusto et Bohemie regi, domino nostro graciosissimo, promittimus et bona nostra fide presentibus spondemus in casum, quo quispiam cuiuscunque status, gradus seu condicionis extiterit, eundem dominum nostrum regem seu ipsuis regnum impedire, invadere, seu alias modo quocunque perturbare et violenta manu molestare vellet, quod tunc eidem domino Wenceslao regi, domino nostro gratiosissimo et naturali, contra et adversus quoscunque rebus et corporibus nostris de tota nostra potencia usque ad effusionem sanguinis assistere volumus et ab ipso cunctis vite sue temporibus nullatenus recedere. Sic nos Deus adiuvet et sancta Dei ewangelia et sibi in singulis obedire tamquam domino nostro naturali, dum et quando nos per ipsum seu suos officiales super hoc fuerimus requisiti. In horum evidenciam maius nostre civitatis sigillum presentibus est appensum. Datum sabbato proximo post festum Ascensionis Domini, anno eiusdem millesimo quadringentesimo quinto.
AČK_0086_H_I	Johannes, Dei gratia Boemie et Polonie rex, Lucemburgensis comes ac marchie Budissinensis dominus, omnibus in perpetuum. Sollicitudo iugis cure gubernacionis et amministracionis reipublice, qua incessanter premimur, nos excitat adeo, quod circa celsitudinem glorie maiestatis regnorum, heredum et subditorum nostrorum quietem mente versantes, noctes insompnes ducimus, ut regnorum nostrorum integritatem honoris, heredum et subditorum nostrorum prosperitatem pro futuris et efficacibus fulcimentis procurare valeamus, sane marchia et provincia terre Budissinensis tota ad nos legitime devoluta, quiaque ipsius marchie Budissinensis incolis nostre serenitati iuxta puritatis sue fidei debitum se benivole recommendantibus et recommittentibus nobis fidelitatis omagia prestantes et corporali fide eorum procuratorum interposita facientes se et sua una cum tota marchia et provincia Budissinensi nostre dicioni spontanee submiserunt jure poli equm et iuxta celsitudinis nostre regie maiestatis benignitatem dignum ac racioni consentaneum fore censemus dictos Marchie et provincie Budissinensis incolas talium prerogativarum privilegiis insigniri et sinceritatem fidei ipsorum condignarum gratiarum vicissitudinibus recompensare, ut ipsi de nostre regie maiestatis dominio digne possint et merito debeant gratulari. Ut igitur perpetue fidei firmitatis fundamentum incolarum predicte Marchie et provincie Budissinensis erga nos heredes et successores nostros eo amplius et perfectius per diuturnorum continuationem temporum suscipiat incrementum, quominus ab inmediato regimine nostro heredum et successorum nostrorum fuerint sequestrati, ipsius Budissinensis marchie et provincie incolis promittimus, quod nec per nos, nec per heredes aut successores nostros, ipsa marchia et provincia Budissinensis, sed nec precipue civitates Budissin, Camentz et Lubovia cuiquam suppe nomine concedi, conferri aut committi nec obligari nec vendi aut permutari ullo umquam tempore debeant sponsione nostra regia perpetuo valitura aditientes, quod dicte marchie et provincie Budissinensis incole ad nullas peticiones steure nobis, heredibus aut successoribus nostris erunt aliquatenus obligati. Insuper ut barones, nobiles et vasalli dicte marchie et provincie incole se nostro gaudeant subesse regimini et dominio letabundi, ipsos et quemlibet ipsorum in eorum iuribus, quibus a divis regibus Boemie predecessoribus nostris felicium recordationum se munitos asserunt, plenius et gratiosius conservare promittimus. Ipsorum siquidem iuris esse consentiendo fatemur, quod infra metas marchie Budissinensis predicte et non extra nobis, heredibus et successoribus nostris prompte fidelitatis obsequia facere tenebuntur. Verum quia castellani castri Budyssin perpetuati asseruntur et specialium privilegiorum dono tali gaudere, quod nec de castrensibus pheudis dicti castri Budissin, nec de aliis possessionibus, quas optinent aut in futurum obtinebunt, aliquouis servitutis genere teneantur obnoxii, huic assertioni iuxta nostrarum benignitatum pias confidentias aures credulas prebentes eidem omnia et singula iura et privilegiorum ipsorum castellanorum emunitates predictas, prout eis hactenus rite usi sunt, de nostre celsitudinis glorie maiestate presentibus confirmamus. Amplius autem, ut fida et merito commendanda et extollenda preconiis dilectorum nostrorum fidelium burgensium civitatis Budissinensis fidelitatis eximietas eo specialiorum insigniatur, iuxta nostre regie munificencie liberalitatem pre ceteris libertatum, beneficiorum et gratiarum muneribus, quo ipsos preceteris ad nostre celsitudinis gloriam ampliandam novimus inhyasse et laboriosis conatibus insudasse, et ut eciam ex eo specialis commodi fructum consequantur et obtineant, quo sub tytulo dicte civitatis Budissinensis tota marchia predicta discretivo nomine se tamquam a digniori gaudet nuncupari, ipsam civitatem Budissin et eius burgenses in perpetuum de nostre regie liberalitatis munificencia talium libertatum privilegiis insignimus, quod omnia allodia infra unius dimidii miliaris spacium ab ipsa civitate Budissin immediate mensurandum, que ipsi cives aut alter ipsorum iam iusto possident tytulo, aut in futurum ipsos aut quemlibet ipsorum legittime possidere contigerit, iure successionis hereditarie eis approprianda duximus et incorporanda, per ipsos aut alterum ipsorum iusto tytulo perpetuo possidenda, hoc adiecto de nostre regie munificencia gratie fulcimento, quod ipsi cives aut alter ipsorum, quando et quociens dicta allodia infra metas predictas sita inter se mutuo emerint vel vendiderint, venditores resignare, emptores vero debito modo ea recipere et per manum iuditis civitatis Budissinenis hereditarii, qui pro tempore fuerit, investiri ad eadem perpetuo tenebuntur. In cuius rei testimonium presentes litteras fieri et sigillo maiestatis nostre iussimus communiri. Datum Prage per manus venerabilis Johannis Wissegradensis prepositi, regni Boemie cancellarii, principis nostri dilecti, II kalendas septembris anno Domini millesimo trecentesimo decimonono, regnorum vero nostrorum anno nono.
AČK_0066_H_I	Nos Johannes judex, scabini atque universitas civitatis Luebeschiczceensis recognoscimus publice confitentes excellenti ac magnifico principi domino Johanni inclito Bohemie et Polonie regi, tamquam vero regi ac domino nostro fide data unanimiter homagium prestitisse necnon de mandato et voluntate ipsius speciali serenissimis ac gloriosis principibus dominis Bolezlao, Heinrico et Wolodizlao, Silesie ducibus dominisque Wretislavie et Legenicz illustribus, heredibusque ac legitimis ipsorum successoribus, quibus nos et civitatem nostram totamque terram Oppavie pro octo milibus marcarum grossorum regalium denariorum, sexaginta quatuor grossos pro qualibet marca computando, nomine pignoris obligavit, obedientiam et devocionem fidei absque dolo communiter iuravisse, promittentes bona consciencia et fidei puritate, quod ab ipsis et eorum quolibet nullatenus mala divertemur intencione, sed eis et eorum cuilibet serviemus et obedienter suberimus tamdiu fideliter, quousque ipsis dicta octo milia marcarum de certa illorum, qui ad hoc ex utraque parte deputati sunt, sciencia ex integro persolvantur. In cuius rei testimonium presentes fieri et sigillo civitatis nostre fecimus communiri. Datum Oppavie anno Domini millesimo CCC undecimo XVI kalendas Julii etc.
AČK_1494_H_I	Sigismundus, Dei gracia Romanorum rex semper augustus ac Hungarie, Boemie, Dalmacie, Croacie et cetera, notum facimus tenore presencium universis, quod inspectis fidelibus obsequiis nobis per nobilem Henricum de Lyppa alias de Tempelsteyn, marescallum nostrum et fidelem dilectum, feruenter exhibitis et inantea feruentius exhibendis sibi non per errorem aut improvide, sed animo deliberato et de certa nostra sciencia, unionem seu congressum vulgariter dictum spolek cum orphanis nobilis quondam Hinkonis de Lethowicz in omnibus bonis, Lethowicz ac castro necnon municione ac opido, censibus, villis, pratis, silvis, piscinis, pascuis, molendinis et aliis pertinenciis universis per ipsum Henkonem post ipsius mortem legittime derelictis, dedimus et commisimus, damus et committimus habenda, tenenda et legittime possidenda, quousque ipsi orphani pervenerint ad etatem debitam et consuetam, volumus tamen, quod bona ipsorum orphanorum non minuat, sed iuxta sue fidelitatis industriam augeat, ut de gubernacione ipsorum orphanorum et bonorum salubri possit circa resignacionem in manus dictorum orphanorum merito commendari, dantes eciam de certa nostra sciencia eidem Henrico de Lippa et suis heredibus omne jus, quod nobis adpresens competit seu posset competere in bonis Lethowicz et aliis bonis orphanorum premissis, si, antequam ad etatem maturam pervenerint, decederent et ad nos iuxta ritum marchionatus Moravie devolveretur a jure, salvis tamen semper juribus quorumlibet aliorum. Presencium sub nostre maiestatis sigilli appensione testimonio litterarum. Datum in Enss feria tercia post festum sancte Margarethe anno Domini millesimo quadringentesimo vigesimosecundo, regnorum nostrorum anno Hungarie et cetera XXXVI, romanorum duodecimo, Boemie vero secundo. Ad mandatum domini regis Franciscus prepositus Strigoniensis.
AČK_0095_H_I	Nos Johannes, Dei gratia Boemie et Polonie Rex, Lucemburgensis Comes Marchieque Budissinensis dominus, notum facimus universis presentes litteras inspecturis, quod cum venerabilis Johannes prepositus, princeps et cancellarius noster dilectus, Dirzlaus decanus, magister Nycolaus Custos, Waltherus scolasticus totumque capitulum Wissegradensis ecclesie, cuius patroni summus, bona prepositure predicte in Wolframicz in Moravia sita cum villis et cum omni dominio, iure, iurisdiccione, iure patronatus ecclesie in Wolframicz et aliis omnibus iuribus, libertatibus, utilitatibus, in quibuscumque rebus consistant, et pertinenciis universis ex eo, quod sic longe ab ipsa Wissegradensi Ecclesia posita erant, quod eisdem bonis utiliter intendere non poterant, de maturo consilio ac benivolo eorum assensu et consensu communi dilecto fideli nostro Henrico de Lypa, summo regni nostri Boemie marschalco, vendidissent et tradidissent pro duobus milibus marcarum grossorum denariorum Pragensium, sexaginta quatuor grossos computando pro qualibet marca, quam quidem pecuniam, duo milia marcarum videlicet, ab ipso Henrico ex nostra certa sciencia perceperunt plenarie, sic quod ipsi coram nobis tunc sponte et libere confessi et protestati sunt se contra ipsum Henricum, heredes aut successores suos nec contra quemcumque alium vel alios ipsius Henrici, heredum vel successorum suorum nomine pro pecunia ipsa vel aliqua euis parte nec pro bonis predictis vel aliqua parte eorum prepositure vel ecclesie Wissegradensis nomine habere vel habere posse aliquam actionem. Ipsi prepositus et capitulum nobis tunc humiliter supplicarunt, ut vendicionem ipsam, per quam prepositure et Wissegradensis ecclesie procurabatur utilitas, ratam et gratam habere eisque nostrum dignaremur prebere consensum. Nos videntes supplicationem eorum ex rationabili prodire proposito, vendicionem ipsam ratam et gratam habentes, eam consensus nostri plenitudine confirmamus volentes, ut ipse Henricus, heredes ac successores sui bona ipsa cum omnibus iuribus, utilitatibus et pertinenciis suis ac omnibus aliis, que in vendicione ipsa in nostris presentibus aut Wissegradensis prepositi et capituli ipsi Henrico datis supra hoc litteris sunt expressa, tenere et habere debeant cum ea libertate, honore, iurisdictione et iure ,quibus ea prepositura et ecclesia Wissegradensis tenuit et tenere debuit, antequam ipsa eidem Henrico vendidit et transtulit in eundem. In cuius rei testimonium presentes litteras fieri et sigillis maiestatis nostre iussimus communiri. Datum Prage III Idus Junii anno Domini millesimo trecentesimo vicesimoprimo, regnorum vero nostrorum anno undecimo.
AZK 0576_H_I	Notum sit omnibus tam presentibus quam futuris fidelibus, quod ego Cesc, comes de Zeleznice, villas meas Bicow et Wilcecow et circuitum meum usque ad locum a me determinatum cum pratis, agris et aquis abbati Meynero de Plaz et fratribus suis ibidem Deo famulantibus contradidi tum pro anime mee remedio tum pro pecunia ab eisdem fratribus mihi obIata. Eundem autem circuitum gloriosus dux Fridericus primo ducatus sui anno servitii mei memor mihi contulit. De pecunia vero a fratribus accepta predium quoddam nomine Zedlesco in usus meos comparavi. Ut autem hec pactionis mee ratio rata et inconvulsa habeatur, in capitulo Pragensi confirmari conplacuit presentibus et testibus Pragensis ecclesie preposito Martino et Paulo decano et Wissegradensis ecclesie preposito Henrico et Magno decano et ceteris utriusque ecclesie canonicis, videlicet Conone preposito, Floriano cancellario, Peregrino preposito, Alexandro magistro, Zlauone arcidiacono, Zedeslaus arcidiaconus, Hermannus arcidiaconus, Bawor prepositus, Pribizlaus, Walcunus, Detthelebus, Boguzlaus, Mlaz, Milozlaus, Johannes, Wissemerus, Pomnenus, Anselmus, Gaulus, Georius, Alexander, Benec, Hualco, Lupoldus custos, Ozobeus custos, Radozta, Zlawata, Alexius, Walun, Fridricus, Teodericus, Podiwa, Bartholomeus, Alexander, Imrammus, Johannes, Purcardus, Martinus, Rudolfus. Huius etiam venditionis mee testes sunt Bogusse cum fratribus IIbus Ratibor et Lutobor et cognato Dobromizl, Ovlricus filius Drizislav, Igenis filius Bozethe, Jan iudex, Protiva filius Conradi, Janic cum fratre Matheo, Detheleb, filius Gumpoldi, Lutuin cum filio Gogtpoldo, Winther, filius Wilhardi, Stzybor, filius Roperti, Gotsalac de Olesna, Pozden, Milgozt cum filio suo Stephan, Roznet, Gagec, custos silve, Rudolfus cum privigno Hermanno et filio Rudolfo, Berththol de Leysin. Sacerdotes: de Ledec Petrus, de Plaz Arnoldus. De Breza Radon cum filiis duobus, Berzon, Thechen, Stroyec, Goztic, Zutek, Radozta. Sremesna Seboy, Nelepec, Dobros, Bezded, Schepan, Chotey, Quasone, Otroche, Tocek, Bratron, Cubata, Vtehc, Bugurad. Checini Trebek, Nagaze, Peze, Witon. Copidle Nosek, Dobrogoz, Stogen. Schewice Tubgoz, Luduic. Trinowa Boy, Ztaze, Scori, Lecek. Namutissowe Sdimer, Juric, Zdilut, Zvliwoy. Gromnice Cutra, Colech, Bogdan. Gizslici Premil. Lubine Petrik, Zlawic. Tucleci Pozdnec. Si qua vero in posterum ecclesiastica seu secularis persona hanc vendicionem meam predictis fratribus diripuerit, anathematis vinculo se innodatum noverit.
AČK_0175_H_I	Nos Albertus et Otto, Dei gracia duces Austrie, Styrie et Karinthie, tenore presentium profitemur, quod quia inter unionem et amicabilem compositionem inter magnificum principem, dominum Johannem, Bohemie regem, affinem nostrum karissimum, ex una et nos pro parte altera his diebus proxime preteritis factam eidem domino regi duximus firmiter promittendum, quod sibi et heredibus suis castrum Luntenburch a nobilis viro Alberto de Rauchenstayn, fideli nostro, infra hinc et beati Martini festum proxime affuturum disbrigare tenebimur et in ipsius domini regis ac suorum heredum cum suis pertinentiis liberam tradere potestatem, quod si non fecerimus, extunc ipse dominus rex et sui heredes ad maiorem cautelam exnunc prout extunc civitatem et castrum Velsperch, que nunc tenet, tenere debebit inantea et etiam possidere et nihilominus prefatus Albertus de Rauchenstayn a promisso captivitatis sue vinculo absolvi non debebit, quousque prefatum castrum in Luntenburch in predicti domini regis et heredum suorum potestatem deducantur, quo castro Luntenburch absbrigato et in prefati regis vel heredum suorum potestatem tradito, civitas cum castro Velsperch predicta ad manus dicti Alberti de Rauchenstayn et suorum heredum redire debent penitus absoluta et nichilominus ipse dictus Albertus de Rauchenstayn a promisso captivitatis liber debet esse penitus et solutus. In quorum omnium testimonium atque robur premissis valiturum presentes conscribi ac sigillorum nostrorum munimine iussimus communiri. Actum et datum in Ensa in die beati Dyonisii anno Domini millesimo trecentesimo tricesimo sexto.
AZK 1593_H_I	Honorius episcopus, servus servorum dei, venerabilibus fratribus archiepiscopis et episcopis et dilectis filiis aliis ecclesiarum prelatis, ad quos littere iste pervenerint, salutem et apostolicam benedictionem. Audivimus et audientes nequivimus non mirari, quod dilecti filii fratres Sepulchri Dominici ad solvendam vicesimam de proventibus ecclesiarum suarum, quas habent in vestris diocesibus, compelluntur. Cum igitur universa, que habent in partibus cismarinis, ab ipso principio eis collata fuerint pro reverentia Terre sancte et eiusdem terre servitio totaliter deputata, presentium vobis auctoritate precipiendo mandamus, quatinus eos super huiusmodi prestatione, a qua eos constituimus liberos et immunes, nullatenus molestetis nec permittatis ab aliquibus molestari integre restitui facientes eisdem singuli per vestras dioceses, si qua forsan propter hoc ab eorundem ecclesiis per vos seu per alios sunt extorta. Datum Anagnie VIII idus iulii, pontificatus nostri anno primo.
AČK_0070_H_I	Nos Fridericus, Dei gracia dux Austrie et Styrie, presentibus publice profitemur, quod de summa pecunie serenissimo domino nostro, domino Henrico, Romanorum imperatori, per nos mutuata, magnificus princeps, dominus Johannes, rex Bohemie, affinis noster karissimus, filius eius, propter absolucionem dominii nostri in Burgowe in mille ducentis sexagenis grossorum pragensium et in sexcentis marcis argenti Constanciensis ponderis creditoribus nostris de Spyra datis, item in mille marcis argenti, quinquaginta sex grossis per marca qualibet computatis, et centum viginti sexagenis grossorum pragensium honorabili viro abbati Czedlicensi nostro nomine traditis, nos legittime expedivit. Quam quidem pecuniam in prefato mutuo domino Henrico, Romanorum imperatori predicto, harum testimonio defalcamus. Datum Wienne anno Domini millesimo trecentesimo duodecimo, VI Kalendas Augusti.
AZK 0584_H_I	Notum sit omnibus Christi fidelibus tam presentibus quam futuris, quod ego Agnes, uxor Cuononis filii Gumpoldi, predia trium vilIarum cum omnibus suis attinentiis, quarum sunt nomina hec: Glubochi Vplewi, Vdrascha et quartam nomine Zrubni, hereditario iure a Drazlao meo proprio argento redempta, quas Cuono maritus meus ante nostram coniunctionem sibi vendiderat, pro remedio anime mee maritique mei Cuononis ceterorumque parentum nostrorum fratribus in Plaz Deo servientibus perpetuo iure possidenda contulerim. Et ut hec donatio mea rata et inconvulsa in posterum perseveret, placuit in audientia gloriosi ducis Primuzelonis atque venerabilis episcopi domini Henrici nec non et Thidlebi aliorumque multorum probabilium virorum testimonio confirmari. Hii vero sunt testes: Ditleb, Lutwin, Zlaibor, Bleh, Bawor, Dirsislaus filius Ruz, Milgozt, Bogutha, Zbis, Zlauc, Michul, Throian, ZuIislaus, Zobegirt, Boguzlaus, Witla, larozlau, Budiwoi, Ben, Vlricus de Zulizlao, Mirozlau, Matheus, luric filius Zlauwathe, Nadamir, lan de Natuliz, Stibor de Zagor, Diwis, Henricus fratres, Petrus, Zstizlaus fratres, Damian. Facta sunt autem hec anno Dominice incarnationis MoCoXCoIII, indictione XIa. Si quis vero hanc donationem meam infringere voluerit, eterno igni se cremandum noverit, nisi resipiscens penitendo domino Deo satisfecerit.
AČK_1588_H_I	Elizabeth, Dei gracia regina Polonie, magnadux Litphanie et heres Russie, nata serenissimi domini Alberti, Dei gracia Romanorum, Hungarie, Bohemie et cetera regis, ducis Austrie et marchionis Moravie et cetera, recognoscimus pro nobis heredibus et successoribus nostris tenore presencium significantes, quibus expedit universis, quemadmodum illustrissimus princeps dominus Ladislaus, Dei gracia Hungarie, Bohemie et cetera rex, duc Austrie marchioque Moravie et cetera, dominus et frater noster carissimus, spontanea voluntate ac de principum spiritualium et secularium, prelatorum, baronum, procerum et plurimorum aliorum fidelium et subditorum suorum consiliio nos serenissimo principi domino Kazimiro, regi Polonie, magnoduci Litphanie et heredi Russie et cetera, domino et conthorali nostro carissimo, in legittimam consortem tradiderit et desponsauerit, eidemque sponso nostro ac nobis tantam dotem pro maritagio daturus et persoluturus est, de qua nos dominusque rex conthoralis noster contentamur ac infuturum contentabimur, ita nos erga dictum dominum et fratrem nostrum regem Ladislaum suosque heredes ex femore suo procreandos ac eorundem heredum posteros directe linee propagine ab eisdem descendentes masculini sexus dumptaxat de consensu et voluntate prefati domini et conthoralis nostri omni juri regnorum, principatuum, terrarum et dominiorum predicti domini et fratris nostri regis Ladislai omniumque hereditatum sive porcionum hereditariarum singularumque successionumque sive devolucionum, que nobis jure paterno sive materno compeciissent, competerent, ac ad nos tam dicto jure, quam alium de devolute fuissent, competere seu devolui possent, quemlibet in futurum necnon omnibus et singulis jocalibus, clenodiis, gemmis, lapidibus preciosis, argentariis ac aliis bonis mobilibus commbustamque nominibus vocatis, acquisitis seu in futuram acquirendis, totaliter renuncciauimus et renuncciamus presentam per tenorem promittentes ac spondentes fide bona ac sub reginali honore nostris, quod neque nos neque heredes sine posteri nostri ac quisque alter nostri nomine promissorum occasionem erga prefatum dominum et fratrem nostrum regem Ladislaum suosque, ut premittitur, heredes et posteros masculini sexus dumptaxat, nullo universum tempore aliquam actionem sive questionem judicialem sive extra judicialem habere seu movere volumus seu debemus, sed ipsi regnis, terris, dominiis, hereditatibus, devolucionibus aliisque rebus tam mobilibus, quam immobilibus libere uti et frui possint et valeant pro ipsorum libito et voluntate absque nostro et heredum nostrorum impedimento, casu autem quo dictus dominus et frater noster rex Ladislaus sive superius limitati heredes sui ab hac luce decederent aliis heredibus ex se procreatis masculini sexus post se non relictis, quod Deus auertat, quod tunc nobis sive heredibus nostris presens nostra renunctiatio in nullo prudiarre sive nos ad aliquid restringere debeat, sed eofacto omni careat roboris firmitate nosque tunc et nostri heredes et successores legittimi in omnem hereditatem nobis de jure debitam libere ingredi ac sunidere possimus et valeamus renuncciacionem presenti nobis in aliqo nostro obstante. In cuius rei eiusdens testimonium sigillum nostrum est presentibus appensum. Datum Cracovie feria quarta ipso die cinerum anno domini millesimo quadringentesimoquinquagesimoquarto.
AČK_0136_H_I	Nos Johannes, Dei gratia dux Slezie et dominus Stynavie, ad universorum noticiam tenore presencium volumus pervenire, quod nos deliberacione matura et consilio diligenti prehabitis, favore quoque et consensu fidelium et amicorum nostrorum expressis, nostrum principaliter, hominum, civitatum ac terrarum nostrarum subscriptarum attendentes profectum inantea et commodum, ipsas terras, civitates nostras et castra, Stynaviam videlicet, Luebin, Goram civitates cum castris eis adiacentibus et bona nostra alia, quecumque possidemus in presenti vel possessuri seu habituri sumus disponente Domino in futuro, cum omnibus suis juribus, libertatibus et dominio, quibus a nostris ad nos pervenerunt predecessoribus, ex eo quod magnificum principem, dominum nostrum karissimum, dominum Johannem Boemie et Polonie regem ac comitem Lucemburgensem, post assumptum sibi ducatus et terre Wratizlaviensis dominium, inferendo dampna ipsius ducatus et territorii, districtui ac hominibus, dinoscimur perturbasse, in manus regis ipsius sponte et libere nostro, heredum et successorum nostrorum nomine resignantes, ut nullum contra nos inantea de excessibus retroactis per regem ipsum aut alium suo nomine instauretur judicium vel proferatur sentencia, a rege predicto suo, heredum et successorum suorum nomine in feudum perpetuum recepimus, promittentes nostro, heredum et successorum nostrorum prefatorum nomine sibi, heredibus et successoribus suis, Boemie regibus antedictis, decetero de terris, civitatibus, castris et bonis nostris sepedictis tamquam veris nostris dominis intendere fideliter et parere obedienciam et fidem ipsis debitas exhibendo. In quorum testimonium presentes litteras fieri et sigillo nostro maiori iussimus communiri. Datum Wratizlavie anno Domini millesimo trecentesimo vicesimo nono III kalendas maii.
AČK_1603_H_I	Ladislaus, Dei gracia Hungarie, Bohemie, Dalmacie, Croacie et cetera rex, Austrie dux et Moravie marchio et cetera, notumfacimus tenore presencium universis, quod attentis fidelibus obsequiis maiestati nostre per nobilem Henricum de Lippa, supremum marescalum regni Bohemie, fidelem nostrum dilectum, hactenus exhibitis et in futurum studiosius exhibendis omne ius, quod nobis velud marchioni Moravie competit, permortem Elsscze in ipsius dotalicio, quod eidem Petroldus de Lippa, eius maritus, in summa mille marcarum argenti dederat et assignaverat in et super opido Hostiradiczich, prefato Henrico dedimus et contulimus, graciose mandamus igitur capitaneo universisque tabularum czude Brunensis marchionatus nostri Moravie officialibus quantus prenominato Henrico dictorum bonorum possessionem tradant ipsaque bona eisdem tabulis czude eidem Henrico et suis heredibus annotare non omittant, saluis tamen semper iuribus alienis. Presencium sub appensione nostri regalis sigilli testimonio litterarum. Datum Wienne die vicesima mensis aprilis anno Domini millesimoquadringentesimoquinquagesimoquinto, regnorum nostrorum anno Hungarie et cetera quintodecimo, Bohemie vero secundo Ad relacionem dominorum Georgii de Cunstat, magistri curie, et Henrici de Rosenberk, capitanei Slesie
AČK_0093_H_I	Nos Johannes, Dei gratia prepositus, cancellarius Regni Bohemie, Dirzlaus decanus, Nycolaus custos, Waltherus scolasticus totumque capitulum Wyssegradensis ecclesie ad Romanam ecclesiam nullo medio pertinentis, fatemur et recognoscimus per presentes, quod volentes condicionem ipsius ecclesie nostre facere meliorem, bona eiusdem ecclesie nostre in Wolframitz in Moravia sita cum villis, videlicet Lysnitz, Selchowicz et Pochtitz et eorum universis pertinenciis, que sic longe a nostra fuerunt ecclesia posita, quod eorum utilitatem non totam poteramus percipere, matura et diligenti deliberacione prehabita de serenissimi domini nostri, domini Johannis, Bohemie et Polonie regis, Lucemburgensis comitis, qui eiusdem ecclesie nostre existit patronus, de communi nostro consilio, connivencia et assensu expedire et proficere ecclesie nostre predicte non dubitantes, nobili viro domino Henrico de Lypa, summo Regni Boemie marschalco rite vendidimus omneque ius, quod nobis, prepositure et ecclesie Wyssegradensi predicte conpetit aut conpetere poterat, transtulimus in eundem taliter, quod ipse dominus Henricus et heredes sui bona ipsa et villas predictas cum omnibus iuribus, utilitatibus, libertatibus, iure patronatus in Wolframitz et pertinenciis suis universis, in quibuscumque rebus consistant, cum omni dominio, iure et iurisdiccione, sicut ad ipsam preposituram et ecclesiam nostram pertinebant, iure hereditario et in perpetuum habeant, teneant et possideant eisque utantur libere et de eis tamquam de re propria ordinent, disponant et faciant hoc, quod eorum placuerit voluntati, pro duobus milibus marcarum grossorum denariorum Pragensium, sexaginta quatuor grossos computando pro marca qualibet, quam quidem pecuniam per ipsum dominum Henricum nobis et ecclesie nostre plene et integraliter solutam et in prepositure et ecclesie nostre utilitatem conversam esse recognoscimus sic, quod de ipsa pecunia duorum milium marcarum eundem dominum Henricum, heredes et successores suos presentibus quittamus et liberos esse dicimus et solutos, renunciantes sponte ac libere ac sine coaccione qualibet excepcioni non numerate vel non solute nobis vel in utilitatem prepositure et ecclesie nostre non converse supradicte pecunie et omni alii iuris auxilio, quo iuvari possemus ad requirendum nostro vel prepositure nostre predicte nomine, ab ipso domino Henrico vel heredibus et successoribus suis, eandem pecuniam in parte aliqua vel in toto, sed eam vendicionem per nos, prout premissum est, communiter et de omnium nostrorum consilio et voluntate prefato domino Henrico et suis heredibus factam, ratam habere promittimus atque firmam, promittentes contra ipsam de iure vel de facto vel alio quouismodo non venire, renunciantes etiam sponte et expresse omni iuris tam canonici quam civilis, consuetudinis vel statuti seu alterius cuiuslibet iuris auxilio, quod nobis vel ecclesie nostre contra predictam vendicionem competit vel posset aliqualiter suffragari. In cuius rei testimonium presentes litteras fieri ac nostrorum prepositi decani, custodis ac scolastici necnon dominorum Hynconis, filii quondam Heymani de Duba, Pragensis prepositi, magistri Ulrici de Pabyanitz, Johannis Poloni, magistri Volguini canonicorum ac totius ecclesie nostre capituli sigillorum munimine fecimus roborari. Actum et datum Prage II nonas Junii anno Domini millesimo trecentesimo vicesimo primo.
AČK_0182_H_I	Nos Bolko, Dei gracia Slesie dux, dominus in Munstirberch, promittimus bona fide firmiter et spondemus facere et efficere, quod fideles nostri omnes et singuli, vasalli et feodales civitatumque nostrarum cives hinc infra festum Purificationis beatissime Marie virginis proxime venturum serenissimo principi, domino nostro, domino Johanni, Boemie regi, et suis successoribus, Boemie regibus, in manus ipsius regis vel alterius persone, quam ad hoc specialiter deputaverit, fidelitatis et obediencie fideliter facient iuramentum, promittimus eciam sincero spiritu et pollicemur infra prefatum festum Purificacionis curare et ad effectum perducere finaliter, quod prefati vasalli nostri et ipsarum nostrarum civitatum cives literis nostris, quibus omagium prefato domino regi et suis successoribus in veritate prestitimus, nostro munitis sigillo suis sigillabunt sigillis, difficultate et dilatione quibuslibet procul motis. In quorum omnium testimonium atque robur presentes conscribi fecimus litteras et nostri sigilli munimine iussimus communiri. Datum Wratislavie feria sexta post Epyphaniam Domini anno Eiusdem millesimo trecentesimo tricesimo septimo.
AZK 0588_H_I	Notum sit Christi fidelibus tam presentibus quam futuris, quod ego Agnes, Dei gratia dicta abbatissa sancte congregationis sancti Georii martyris, assensu et consilio sororum nostrarum Deum timentium prediolum iuxta Cralewiz situm, quod multo tempore monasterio nostro omnimodis deperierat, vendidi fratribus de Plaz pro tribus marcis, ut inde, quod monasterii nostri utilitati deperire videbatur, recompensaret. Nomina testium: Adhewic filia regis, Hwalko thesaurarius ecclesie sancti Viti, Walcunus canonicus predicte ecclesie, Elisabet monialis, Sdizlaus presbyter, Mathias capellanus, Alexander capellanus, Clemens, Dobroshezt, Sdizlawa, Bohumil camerarius.
AČK_0094_H_I	Nos Johannes, Dei gratia Boemie et Polonie rex, Lucemburgensis comes, marchieque Budissinensis dominus, notum facimus universis presentes litteras inspecturis, quod quia fidelis noster dilectus Henricus de Lypa, summus regni nostri Boemie marschalcus, apud devotum nostrum dilectum fratrem Leonem, commendatorem provincialem per Boemiam et Moraviam ordinis cruciferorum hospitalis sancte Marie de domo Teuthunica et ordinem ipsum bona in Chreuczpurch cum bonis, villis et universis suis pertinenciis, sicut ipse frater Leo et alii conmendatores sive fratres eiusdem ordinis tenuerunt et possiderunt, pro certa summa pecunie emit et racionabiliter iure hereditario per ipsum Henricum, heredes et successores suos tenenda et possidenda perpetuo empcionis titulo comparavit, nos empcionem et vendicionem huiusmodi ratam et gratam habentes, eam ex certa nostra sciencia huius scripti patrocinio confirmamus presencium, quas sigillis nostre maiestatis communiri fecimus, testimonio litterarum. Datum Prage II nonas junii anno Domini miIlesimo trecentesimo vicesimo primo, regnorum vero nostrorum anno undecimo.
AZK 0497_H_I	Notum sit tam presentibus quam futuris Christi fidelibus, quia Sdizlav hereditatem Bdenewiz, quam habuit secundum hereditarium ius, Cladrubensi cenobio legitimo iure vendidit ac honestis viris intermanentibus perpetualiter stabilivit. Ceterum gesta sunt hec abbate Bertoldo presidente prefato iam cenobio, quique testimonium dant huic facto, sunt hi confratres de conventu: Bolezlaus, Lambertus, Wickerus, Fridericus, Bogus, Cunradus, Heinricus. Nobilium virorum dantium testimonium nomina sunt hec: Stibor de Swessingen, Ratibor de Sceskowiz, Johannes de Zvlezlavo, Roznata, Bribizlav, Preda, Perkos, Crazen, Predbor, Bel, Benic, Vit, Predwoy, Wlaztis, Vbizlav. Sub horum aliorumque proborum virorum testimonio ego Wadizlaus, Dei gracia Boemorum dux, ad perpetuale stabilimentum super hoc facto corroborationem sigilli mei contradidi.
AZK 0587_H_I	C. In nomine sancte et individue Trinitatis. Heinricus, Dei gratia dux Bohemorum et Pragensis ecclesie episcopus. cum ex debito nostre solicitudinis pro pace securitate et concordia omnium nobis commissorum vigilare, orare et omnibus modis, quibus possumus, satagere semper teneamur. locis tamen religiosis et domibus Deo dicatis sive etiam personis divino officio mancipatis ad laudem et gloriam et honorem domini nostri Iesu Christi specialius, devotius et studiosius intendere debemus. Huius itaque nostri officii debitum exsequentes, omnibus Christi fidelibus tam presentibus quam futuris notum esse volumus, quia controversia, que emerserat inter canonicos Pragensis ecclesie et monachos Plazensis monasterii de quodam predio nomine Cralouic, de consilio sapientum et autenticorum virorum et de communi consensu utriusque conventus coram nobis et aliis non contempnende auctoritatis personis in hunc modum sopita est: Pragensis ecclesia a Plazensi monasterio quadraginta marcas argenti suscepit, ut et ipsa, quod sue utilitati deperire videbatur, inde recompensaret, et Plazense monasterium memoratum predium perpetuo iure in pace possideret. Ut autem hoc beneplacitum libera voluntate utriusque ecclesie coram nobis celebratum, ratum et inviolabile omni tempore permaneat, auctoritate nobis a Deo concessa confirmavimus et sigillis nostris et sigillis sanctorum patrum Wencezlai atque Adalberti consignavimus. Si quis vero huius nostre confirmationis aliquando temerator extiterit et Plazense monasterium de memorato predio molestare atemptaverit, nisi ammonitus resipiscat, vinculo anathematis eum innodamus et perpetuis cruciatibus cum diabolo et angelis eius deputamus. Amen. Factum est hoc in urbe Praga anno Dominice incarnationis millesimo CoXCoIIIIo, indictione XII, epacta XXVI, concurrente V, ducatus ducis Heinrici anno IIo et episcopatus XIIIo. Nomina personarum, que huic facto interfuerunt et assensum prebuerunt, hec sunt: Heilbertus Morauiensis electus, Zdezlaus Pragensis ecclesie decanus, Florianus eiusdem ecclesie prepositus et cancellarius ducis, Zlauon archidiaconus, Alexander magister, Pribizlaus archidiaconus, Hualko thesaurarius, Sifridus prepositus, Valcun, lohannes, Dulcianus, Ansalmus, Detlebus, Bartholomeus, Milozlaus, Boguzlaus, Wecemilus, Benco, Fridricus, Mirozlaus, Gallus, Paulus, Vitalis, Laurencius, Paulus, Albertus abbas, Wadizlaus dux, Grabisse camerarius, luric dapifer, Rovpreht, Boguzlav, Milgost, Herman, Zbramir, Wissec, lanek, Detrih, Herman. Data per manum Floriani cancellarii et per manum Hualconis thesaurarii II kalendas octobris.
AČK_1635_H_I	Fridericus, divina favente clemencia romanorum imperator, semper augustus, Hungarie, Dalmacie, Croacie et cetera rex ac Austrie, Stirie, Karinthie et Carniole dux, comes Tirolis et cetera, et Georgius, Dei gracia Bohemie rex, marchio Moravie, Slesie et Lucemburgensis dux et Lusacie marchio et cetera, recognoscimus et notumfacimus tenore presencium universis, quod attendentes quid et quantum pacis unionis et amiciciarum federa sacro romano imperio ac aliis regnis et principatibus nostris, que invicem confines existunt et ipsorum inhabitatoribus fructus asserant, presertim cum orbis dominus imperator, videlicet augustus, et principum suorum potissimus et elector, rex scilicet Bohemie, se mutuo auxiliis consiliis favoribus et ligis prosecuntur sano nostrorum consiliariorum et fidelium accedente consilio et deliberacione matura premia atque pro nostro et nostrorum utrunque subditorum incremento ligas uniones amicicias pacisque federa inivimus atque presentibus firmiter inimus in hunc videlicet modum, quod si a quopiam, cuiuscunque preeminencie status, gradus, dignitatis, condicionis, meriti re fuerit, nos aut alterum ex nobis molestari, inquietari seu turbari quouismodo ordine et quesito colore in regnis, dominiis, honoribus, dignitatibus et statibus nostris aut conspiraciones, coniuraciones, conuenticula et alia quecunque in dampnum offensam et perturbacionem nostram aut alterutrius nostrarumque dicionum, quicquid fieri seu attemptari contingeret, quod extunc quilibet ex nobis ad requisicionem alterius lesi aut quomodolibet inquietati eidem leso seu inquietato consilio, auxilio, adiutorio et fauori realiter et cum effectu ad propulsandam et oppugnandam huiusmodi iniuriam et molestiam assistere debebit tociens, quociens id necessarium fuerit et oportunum, et si, quod absit, inter nos ambos aut nostros differencia quouismodo inantea oriretur, quod in eum eventum differenciarum huiusmodi decisio amicabiliter aut per iusticiam, in defectum amicabilis composicionis per consiliarios principis ipsius rei ad requisicionem conquerentis expedite fiat et eam fieri princeps requisitus efficaciter procuret dolo et fraude in hiis procul amotis, quemadmodum et nos id facturos verbis nostris imperiali et regno bona fide ac Iureiurando firmabimus in omnibus tamen predictis sanctissimo domino nostro papa et sede apostolica dumtaxat exceptis. Harum testimonio literarum nostrorum imperialis et regalis sigilllorum appensione munitarum. Datum Brunne die secunda sensis sugusti anno Domini millesimo quadringentesimo quinquagesimonono, nostri Friderici imperatoris annorum imperii octavo, regnorum autem nostrorum romanorum vicesimo et Hungarie et cetera primo, nostra vero Georgii regis Bohemie et cetera regni secundo. Comissio domini imperatoris in consilio Ad mandatum domini regis Procopius de Rabenstein, cancellarius
AZK 0583_H_I	Notum sit omnibus Christi fidelibus tam presentibus quam futuris, quod ego Volricus, Drizlai filius, predium meum nomine Loman cum attinenciis suis trans mare in periculo mortis positus, divino instinctu fratribus in Plaz domino Deo famulantibus pro remedio anime mee parentumque meorum contulerim. Hanc itaque donationem et cetera negocia mea Marquardo fideli socio meo pro Dei amore filiis ac fratruelibus ceterisque propinquis et amicis meis manifestandum conmisi. Hoc autem si quis infringere temptaverit, indulgentiam peccatorum meorum se impedisse noverit. Eapropter rogo vos omnes precibus, quibus valeo, quatinus tam pro vestra quam pro mea salute elemosinas meas iure perpetuo confirmetis. Hec a Marquardo, Vitcone, Hermanno, Pribizlao filii et fratrueles ceterique fideles beate memorie Volrici audientes coram glorioso duce domino Primuzelone ac venerabili episcopo domino H. confirmaverunt et testes adhibuerunt. Hii autem sunt testes: dominus dux Primuzel, dominus episcopus H., Ratibor iudex curie, Grabis camerarius, Hermannus Marquardi filius, Zbramir, Dirsizlaus, Ruzo, Mutin, Hoier, Zmil, Bleh, Marquart, Otto de Wrscan, lan iudex Bilzinensis, Pribizlaus Cozche filius, Vitec, Lutbor, Otezlau, Martin Oztre filius, Boguzlaus, Stibor de Kis, Ian frater Golas, Bertoldus, Naschepulc, Petrus, Thimo, lan de Natuniz, Hermannus Wilhelmi filius, Bogual, Ernest, Diwis, Budiwoi, Bernart, Pribizlau, Bun, Purkos, Marquart et fratres sui, Zbis, Cunrat filius Sturm, Florianus cancelarius, Rabodo scriba. Hec autem acta sunt anno Dominice incarnationis millesimo centesimo XCoIIo indictione Xa.
AČK_1509_H_I	Nos Sigismundus, Dei gracia romanorum rex, semper augustus ac Hungarie, Boemie, Dalmacie, Croacie et cetera rex, et Albertus, eadem gracia dux Austrie, Stirie, Karinthie et cetera et marchio Moravie, notum facimus tenore presentium universis, quod nos nuper vidimus et auscultari ac legi fecimus certas litteras obligaciones et proscriptiones illustris principis Casimiri, ducis Opolie, non abrasas seu cancellatas, sed integras, sanas et omni vicio ac suspicione carentes sigillisque veris et non fictis firmius communitas, quas ad presentes nostras litteras atque scripta inseri et transscribi fecimus ut eis aquocumque homine adhibeatur fides infallibilis atque firma, quarum quidem litterarum tenor per omnia de verbo ad verbum sequitur et est talis: Magnifico et Illustri domino suo domino Wenceslao, serenissimo regi Boemie et marchioni Moravie, Kazimirus, Dei gracia dux Opuliensis et dominus in Bythum, cum prompta devocione sue fidelitatis servicium indefessum: Cum nature ingeniose artificio creaturam suam summus opifex in propagandorum rerum omnium origine sic formaverit sicque disposuerit, ut quelibet res rotive conservacionis locum, ibi appetat ibinque auxiliaris opis animiculum querat, ubi in sue stabilitatis permanencia melius et facilius se tuetur et amicicie vigor sit, in creatis suas extendat propagines, ut diversis potestatibus mundialis machine dissidencia uniat et res rebus concordi subiciat, unione mortalium quidem condicio, cum naturalium rerum disposicionem adeo progressam opifice non inmerito eciam invitetur, ut ibi homines locum querant refugii, ubi auxiliare presidium absque spe refuga salubrius invenitur et illorum se submittant libencius potestati, qui dileccionis et amicicie puritate a retro actis temporibus per progenitores tamquam radicitus preconcepta eos favorabilius prosequntur, imitans equidem premissa et attendens subsequencia, quod ex favore quodnam domini Otakari, regis Boemie, memorie retolende pater meus recordationis felicis quondam Wladislaus, dux Opuliensis, propter devotionem et obsequia, quibus se totum cum prompta benivolencia eidem dederat, multa promocionis et honoris beneficia suis temporibus sit fortitus, ego, qui in bonis et utilibus actibus sequor, libenter vestigia patris mei considerato et euidenter congnito, quod bonitas, favor et potencia vestre dominacionis, qui clare indolis insignibus renicestentes et paterne prudencie nansciscentes vestigia non lentescitis subditorum vestrorum comoda procurare plurima michi filiis heredibus ducatui et hominibus meis in ipso ducatu meo existentibus honoris pacis et profectuum affere poterunt incrementa maxime, cum per vos et successores vestros melius, quam per alium a meis violentis et meorum fidelium oppressoribus aquibus huiusque oppressi sumus et opprimimur, potero cum eisdem meis fidelibus defensari de consilio deliberato et bona voluntate ac concensu filiorum meorum Boleslai et Wladislai ac propinquorum, amicorum, baronum et aliorum meorum et ipsius ducatus mei nobilium non coactus nec vi nec metu inductus, sed bona spontanea et libera voluntate mea volens in hoc meam filiorum, heredum et successorum meorum conditionem facere meliorem verre heredum ac successorum virorum omnium regum Boemie potestati et dominio me, filios, heredes et successores meos et successorum meorum heredes ducatum, castra, civitates, opida et universas possessiones meas et omnium baronum, nobilium, aliorum terrigenorum meorum in ipso ducatu meo degencium sive manencium ac ipsos barones nobiles et terrigenas meos de unanimi eorum consensu nonnullis etiam ipsorum presentibus subiecti et in hiis scriptis subicio et manere volo perpetuo, sic subiectos eosdem nichilominus barones, nobiles, terrigenas alios, cives et universos ducatus mei incolas seu habitatores a fidelitate et homagio, quibus michi et meis heredibus filiis ac universis successsoribus sunt astricti, exnunc sine difficultate qualibet tenore presencium ab soluendo resignavi etiam et exnunc resigno publice per vexillum meum eundem meum ducatum et omnia jura euisdem ducatus cum iuribus et dominio, que michi, filiis, heredibus et successoribus meis universis in eodem ducatu competunt, meo filiorum meorum, qui nati sunt et siqui nascentur imposterum, omnium heredum et successorum meorum nomine ad manus potestatem et dominium verum, qui recipitis a me resignacionem eandem pro vobis et heredibus veris ac heredum successoribus a vobis inperpetuum descendentibus universis in presencia subscriptorum testudinis ad hoc per me, filios, barones et nobiles ducatus mei predictos specialiter vocatorum et renuncians expresse meo, meorum filiorum, heredum et successorum meorum quorumlibet nomine omnium privilegiorum, patrociniis et libertatibus, que michi et eisdem filiis, heredibus et successoribus meis super ducatu ipso et iuribus eius competunt vel possunt competere infuturum, et specialiter illi libertati renuncians, quam mei predecessores, duces Opulienses, habuerunt antea et quam ego huiusque habui et mei filii, heredes et successores infuturum habuissent ex consuetudine aliqua vel de iure in eo, quod nulli alti principi poterant subici vel debebant, a vobis dominio meo in feudum et iure feudi predictum ducatum dignitatem titulum et honorem euisdem ducatus necnon barones, nobiles et omnes alios homines et habitatores euisdem ducatus ac omnia alia iura ducatus predicti recepi et exnunc recipio vobisque tamquam meo et feudi domino homagium feci et facio et vobis fidelitatem, devotionem et obedientiam perpetuas promisi et nunc promitto corporali interposito iuramento in presencia testudinis eorundem ordinando et omnino fieri volendo ut filii, heredes et successores mei universi in ipso feudo michi decetero succedentes de manibus vestris et successorum vestrorum idem feudum sive ducatum recipere et vobis vestrisque successoribus homagium, fidelitatem et obedienciam interposito eciam iuramento promittere ac similiter facere inperpetuum teneantur, obligando nichilominus me, filios heredes et successores meos solempni stipulatione interposita vobis et successoribus vestris, Boemie regibus, quod quocienscumque vel quantumcumque vos iusseritis vel vestri iusserint successores vos et eos iuvabo et iuvari volo per successores meos contra omnem hominem fideliter toto posse tamquam ut vasallus quilibet sive baro regni vestri necnon ad omnia alia et singula in perpetuum, que iura feudi exigunt et requirunt, et eciam ad illa, que quisque fidelis vasallus suo vero domino facere potest in omnibus atque debet, promitto insuper et promisi pro me heredibus et successoribus meis predictis sub prescito iuramento predicta omnia et singula predictorum rata et firma tenere et adimplere ac servare perpetuo nec unquam contra eadem vel eorum aliquod venire vel facere per me vel alios aut alium quoquomodo et renunciam expresse atque renuncio tenore presencium in omnibus premissis et quolibet premissorum pro me, filiis, heredibus et successoribus meis omnibus omni actioni, defensioni rei cuilibet et omni auxilio iuris canonici et civilis consuetudinibus constitucionibus et statutis contrariis privilegiis sive indulgenciis quibuslibet et illis specialiter privilegiis seu indulgenciis, quibus a sede apostolica vel a romano imperio seu a quibuscumque aliis vel alio Polonie principibus est provisum, ne Almanie vel aliis principibus se subiciant et eis homagium faciant et aliis quibuscumque tam generalibus, quam specialibus privilegiis seu indulgenciis, quas ego vel heredes mei possemus contra predicta vel aliquod predictorum de iure obicere vel defacto, et que michi et successoribus meis ut contra premissa omnia vel eorum aliquod ego filii heredes et successores mei venire possemus et ea non teneremus vel non seruaremus, possent competere et aliqualiter suffragari. Incuius rei testimonium et robur perpetuo valiturum presens privilegium voluntarie ac libenter racionis trado et offero sigillorum mei proprii et venerabilium patrum dominorum Thobie Pragensis et Theodrici Olomucensis episcoporum ac illustrium principum dominorum Polkonis, ducis Slesie et domini de Lewenberch, ac Nicolai, ducis Opaviensis, necnon honorabilium personarum Cristani Brewnoviensis, sancti Benedicti, Jordani montis Syon, premonstratensis, Reynheri Cladrubensis, sancti benedicti, et Henrici de Oszek, cisterciensis ordinum, abbatum pragensis dyocesis, et virorum venerabilium magistrorum Ulrici Pragensis, Johannis Sacensis, Ulrici Melnicensis, et Pardi Boleslaviensis, ecclesiarum prepositorum, magistri Gregorii Pragensis, domini Budislai Olomucensis et domini Bartholomei Wissegradensis, ecclesiarum decanorum, ad mearum peticionum instanciam appensione in testimonium euidens roboratum. Acta sunt hec Prage in castro et palatio regio inpresentia personarum superius expressarum et in presencia baronum et nobilium meorum, videlicet Zobeslai, iudicis terre mee, Leschonis, purchravii Bithumiensis, Grymislai, dapiferi mei, Michaelis marschalci mei, Andree dicti Belile, Wernhardi et Theodrici, militum, Leonardi, Pauli, Leschonis, Stephani et Stephani Budiwoy, domicellorum nobilium in eorum et terre mee predicte, et in precencia nobilium virorum Hogeri de Lompnicz, summi camerarii regni Boemie, Alberti de Seberch, marscalci eiusdem regni Boemie, Zdeslai de Sternberch, Pragensis purchravii, Benesii de Wartenberch, camerarii euisdem domini mei regis Boemie, Wenczeslai Bawari de Strakonicz, purchravii in Klingenberg, Protiwem de Borobzko, camerarii serenissime domine mee regine Boemie, Alberti dapiferi et Johannis de Michelsperch, pincerne eiusdem regni, Purchardi de Winterberch Theodrici Spaczmanni, in Wrenberch purchravii, Potonis de Potenstein, purchravii in Trest, Hinkonis de Luchtenberg, Hinconis de Duba, Mutine de Costomlat, Zbizlai de Trzebun, Friderici de Schonenburch, Ottonis de Ilenburch, Bohuslai de Bor, Dluhomili de Wezzele, Ulrici de Nouadomo et in presencia multorum aliorum tam religiosorum, quam secularium clericorum et nobilium, popularium et civium, qui propter hoc specialiter de omnibus regni Boemie finibus pro testimonio fuerant convocati anno Domini millesimo ducentesimo octoagesimo nono quarto idus januarii, indiccionum secunda. Incuius rei testimonium atque robur presentes nostras litteras ac inserciones sigillorum nostrorum appensione fecimus firmius roborari. Datum Wienne anno Domini millesimoquadringentesimovicesimosexto die vicesima mensis marcii, regnorum nostrorum anno Hungarie et cetera tricesimonono, romanorum sextodecimo et Boemie sexto. Ad mandatum domini regis Michael, prepositus Boleslaviensis.
AČK_0122_H_I	Nos Heinricus senior de Plawen et ipsius filius Heinricus senior recognoscimus et fatemur tenore presentium universis, nos esse vasallos magnifici domini nostri, domini Johannis Boemie et Polonie regis illustris ac comitis Lucemburgensis et ab eo principale dominium nostrum Plawen cum suis munitionibus et bonis, videlicet castro Luebawe, munitionem Johansgrune, castrum Schoeneneneck, munitionem Plonswitz, munitionem Lapidem, munitionem dictam Tirbil et Gatendorf, cum etiam villis, hominibus et vassallis, militibus ad ipsas et ipsa spectantibus ac aliis suis pertinentiis universis, in quibuscumque consistant, quas et que nunc habemus et in posterum sumus ad idem nostrum dominium quocumque tytulo habituri, nostro, heredum ac successorum nostrorum nomine recepisse in feudum et ab ipso tenere ac possidere iure et tytulo feudali volentes, quod heredes ac successores nostri, domini in Plawe prelibati, quandocumque sepedictum dominium vacare contigerit, ipsum ab eodem domino nostro rege aut a suis heredibus vel successoribus, regibus Boemie, in feodo recipere semper deinceps debeant et tenere et facto sibi per eos servande perpetue fidelitatis homagio, sicut et nos nunc spontanea et libera voluntate fecimus ei vel eis tamquam eius vel eorum vasallus vel vassalli sincera fide cum predictis bonis omnibus intendere debeant et parere. Huius rei testes sunt nostri vassalli infrascripti, pertinentes ad nostrum dominium prelibatum, videlicet strenui milites Tosso de Schoeneneck et suus filius Cunradus, Ditricus de Tossenveld, Cunradus dictus Sak et Nycolaus frater suus militaris, Heinricus de Machwitz, Eberhardus de Widersperch, Cunradus de Milin et Heinczlinus dictus Roeder militaris et quamplures alii fidedigni. In cuius rei testimonium presentes litteras fieri et sigillo nostro unico, quo tantum utimur, fecimus roborari. Datum Prage anno Domini millesimo trecentesimo vicesimo septimo III idus martii. Ponatur ad homagium extraneorum.
AČK_1672_H_I	Georgius, Dei gracia Bohemie rex, Moravie marchio, Lucemburgensis et Slesie dux ac Lusacie marchio, notumfacimus tenore presencium universis, quod pensatis fidelibus serviciis fidelis nostri dilecti Johannis Rybniczek de Zdislavicz nobis exhibitis et imposterum, ut tenetur et debet, diligencius exhibendis curiam allodialem duarum araturarum in preurbio civitatis Ewanczicz dictum olim Charamsonis cum censibus, agris, pratis, pascuis, aquis, piscaturis et piscatoribus et aliis pertinenciis universis a nobis ut marchione Moravie in feodum dependentem emptam a Wenceslao de Miroslaw, fideli nostro dilecto, quam ipse iusto titulo possedit et tenuit, pacifice et quiete non per errorem aut improvide, sed animo deliberato de certa nostra sciencia auctoritate regia et marchionali Moravie prefato Johanni Rybniczek heredibusque suis legittimis approbamus, ratificamus et confirmamus ita, quod prefatus Johannes, heredes et successores sui dictam curiam cum suis omnibus pertinenciis teneant et possidere debeant in pheodum a nobis successoribus nostris, Moravie marchionibus, sub omni eo iure modo et forma, quibus prefatus Wenceslaus et eius predecessores eandem curiam ab illustribus Johanne, Procopio et Jodoco et aliis marchionibus Moravie habuerunt, tenuerunt et hactenus pacifice possederunt, serviciis tamen nostris per prefatum Johannem, heredes et successores suos fiendis semper salvis et quicumque has nostras litteras cum prefati Johannis aut heredum suorum libera et bona voluntate habuerit illi vel illis debebit ius competere. Omnium premissorum presencium sub appensione nostri regalis sigilli testimonio litterarum. Datum Prage die vigesimasexta augusti anno Domini millesimoquadringentesimo sexagesimo, regni nostri anno tercio. Ad relacionem domini Henrici de Lipa, marescalci regni Bohemie
AZK 2348_H_I	In nomine sancte ac individue et perpetue Trinitatis. VenzesIaus, Dei gratia rex Boemorum, omnibus, ad quos presens pagina devenerit, saIutem et fidei pietatem. Cum inter mundanas actiones ea sola saIubris ac meritoria permaneat, que divine retributionis et obtinende perpetue beatitudinis gratia ceIebratur, alie omnes more liquentis aque cum tempore transeunt et labuntur, nichil secum temporalis delectationis retinentes preter peccata, que talibus generantur. Hanc igitur considerationem animo revolventes animadvertimus, qualiter bona monasterii Luthomislensis possent ad statum pristinum reformari, que per discordiam nobiIium terre in tantum consumpta fuerant et distracta, ut etiam fratres ibidem divinum ofitium peragentes victum et vestitum penitus non haberent. Nos itaque temporibus nostris bona claustralia dolentes taliter deperire, pro salute anime dilecti fratris nostri, bone memorie marchyonis Morauie nomine Wadizlai, et pro remedio peccatorum nostrorum statuimus et in perpetuum inviolabiliter confirmamus, ut homines iam dicti monasterii hanc habeant libertatem, si in culpam inciderint, sive aliquis in villis ecclesie eiusdem casu miserabili ab alio suffocetur, quod vulgariter hlaua dicitur, seu aliquo pro Iatrocinio incusetur, quod boemice narok vocatur, sive etiam aliquando hac servitute fuerint obligati, quod narez materna lingua nominatur, vel si quis hominum prefate ecclesie suspensus fuerit, quod wizelche boemice dicitur, ab omnibus hiis ipsos penitus decernimus absolutos, arbitrio domini abbatis relinquentes, ut pro hiis et aliis culpis homines suos pena debita puniat, in usus monasterii, quicquid ex culpa provenerit, convertendo. Ut autem nostra relaxatio et constitutio robur obtineat veritatis, presentem paginam, testibus subscriptis, nostri sigilli caractere fecimus consignari. Acta sunt autem hec coram nostris fidelibus, videlicet Witkone antiquo filio Witkonis, Wata subcamerario et Bouzlao fratre eius, Zbrazlao subpincerna, Zlaunicho subdapifero, Drislao marsalcho, Jurik noskone, Petro MiIhozti filio, Ztrezimiro calvo, Milata de Morauia, Daleborio filio Daleborii, Voyzlao canonico de Zaska, magistro Abdone, Petro capellano de Nehanic et aliis multis. Datum anno dominice incarnationis Mo CCo XXo VIIIo, concurrente VIo, regni nostri anno primo. Amen.
AČK_1589_H_I	Nos Elizabeth, quondam serenissimi principis, domini et genitoris nostri carissimi, dive reminiscencie domini Alberti, romanorum, Hungarie, Bohemie et cetera regis, ducis Austrie, marchionis Moravie et cetera, nata, Dei gracia regina Polonie, magnaducissa Lithwanie et cetera, recognoscimus pro nobis heredibus et successoribus posteritate nostris tenore presencium significantes, quibus expedit universis, quod quemadmodum illustrissimus princeps, dominus ac Ladislaus, Hungarie, Bohemie, Dalmacie, Croacie et cetera rex, dux Austrie marchioque Moravie et cetera, dominus et germanus noster carissimus, matura inter se deliberacione prehabita pluriumque adhoc principum suorum ecclesiasticorum et temporalium, prelatorum, comitum, militum et procerum regni Hungarie et ducatus Austrie, nonnullorum aliorum subditorum et fidelium suorum accedente consilio nos illustrissimo principi domino Kazimiro, regi Polonie, supremo principi Lithwanie et heredi Russie et cetera, domino et conthorali nostro carissimo, desponsaverit et nuptui tradiderit sueque dileccioni et nobis pro dote sub certis terminis dare promiserit et se astrinxerit centum milia florenorum pro eo et nos exaduerso omni juri ducatus Austrie sub et supra Anasum ceterorumque ducatuum, videlicet Stirie, Carinthie et Carniole, comitatus Tirolis aliorumque ducatuum et dominiorum, civitatum, castrorum et posessionum ad eosdem spectancium quocumque nomine vocitatorum tam cittra montes Arll et feren, quam ultra eosdem in Sweuia, partibus Reni vel Elsacie existentes, hactenus ad nos devolutorum vel in quibuscumque Almanie partibus imposterum ad nos devoluendorum, erga dictum dominum et germanum nostrum dominum Ladislaum regem, tamquam ducem Austrie aut eo non existente neque heredes masculos, sed ipsum ducatum Austrie intestatum aut alias non alienatum post se relinquentem, extunc erga serenissimum principem et dominum Fredericum, romanorum imperatorem, semper augustum, ducem Austrie, Stirie et cetera, ac illustres principes Albertum et Sigismundum, similiter duces pretactorum ducatuum, patruos nostros, et omnes eorum heredes et posteros nominis de domo Austrie masculini sexus duntaxat omniumque bonorum et rerum mobilium, clenodiorum argenteariorum sive iocalium quorumcumque nullo dempto, que pro nunc possident aut imposterum acquirere poterint, renuncciamus immo excerta sciencia et favore prenominati domini conthoralis nostri renuncciauimus, nullam amodo penitus accionem nos sive heredes nostri per se vel alium erga prenominatos duces germanum et patruos nostros ipsorumque heredes masculini sexus pro prenominatis ducatibus terris ceterisque, ut premittitur per nos renuncciatis, ullo umquam tempore sub reginali nostra dignitate et fidei puritate heredes volentes in quoquam indico spirituali vel seculari vel alias quovismodo. Si autem prenominatos germanum et patruos nostros duces Austrie heredes ipsorum totamque genologiam domus Austrie ab humanis discedere contigerit, nullo herede masculini sexus post se relicto, quod deus auertat, quoscumque igitur ducatus, terras sive dominia ab antiquo ad inclitam domum Austrie spectancia improscriptos ac non alienatos post se reliquerit, in eo nobis prefate Elizabeth regine nostrisque heredibus in successione hereditaria preiudicium fieri non debeat, sed idem ducatus, terre et dominia ad nos heredesque nostros in sortem una cum aliis filiabus si que supersisterent. Si vero non supersisterent, ad nos tamquam ligittimam heredem debebunt devolui dicta renuncciacione quomodolibet non obstante dolo et fraude semotis quibuslibet. In cuius rei euidens testimonium sigillum nostrum presentibus est appensum. Datum Cracovie feria quarta ipso die cinerum anno Domini millesimoquadringentesimoquinquagesimoquarto.
AČK_1593_H_I	Ladislaus, Dei gracia Hungarie, Bohemie, Dalmacie, Croacie et cetera rex, Austrie et Luczemburgensis dux marchioque Moravie et cetera, notumfacimus universis, quod cum per illustrem principem Albertum, marchionem Branndburgensem et burggrauium Nüremburgensem, consangwineum nostrum carissimum, concordia facta sit inter illustrem principem Fridericum, Slesie et Brigensem ducem, ac illustrem Hedwigem, ipsius ducis Friderici matrem, fidelem et devotum nostros dilectos, ex una et nobilem ac magnificum Georgium de Cunstat de Podiebrad, curie nostre magistrum, fidelem nostrum dilectum, partibus ex altera super matrimonio contrahendo inter ipsum ducem Fridericum et nobilem Zdenam, dicti Georgii filiam, nos provide mature ac deliberate et cum sano consilio nostrorum procerum ac fidelium de certa nostra sciencia auctoritate regia Bohemie et ut directus ac supremus feudorum dominus dictam concordiam approbamus, acceptamus, ratificamus nostroque assensu et auctoritate roboramus et confirmamus cum omnibus clausulis, punctis, articulis et sentenciis suis, prout in litteris prefati marchionis super dicta concordia factis continetur, ipsamque decernimus obtinere semper plenum firmum et inviolabile robur. Presencium sub nostri regalis sigilli appensione testimonio litterarum. Datum Prage viczesima die mensis maii anno Domini millesimoquadringentesimoquinquagesimoquarto, regnorum nostrorum anno Hungarie et cetera quartodecimo, Bohemie vero primo. Ad mandatum domini regis Procopius de Rabenstein, cancellarius
AČK_1707_H_I	Georgius, Dei gracia Bohemie rex, Moravie marchio, Lucemburgensis et Slesie dux ac Lusacie marchio et cetera, notumfacimus tenore presencium universis, quod nos omne ius, quod nobis competit ut marchioni Moravie super dotalicio in villa Ostrowanky post mortem Katherine de Ostrowanky, item in villa et curia Czrhow post mortem Petri dicti Pohraba, que singula ad nos existant devoluta, auctoritate regia Bohemie et marchionali Moravie dedimus et concessimus, damus et concedimus cum suis pertinenciis nobili Henrico de Lippa, marescalco regni Bohemie, fideli nostro dilecto, mandamus igitur capitaneo, camerariis ceterisque officialibus czude Olomucensis marchionatus nostri Moravie, fidelibus nostris dilectis, quatenus prefato Henrico dictorum bonorum possessionem tradant ac ipsa bona tabulis predicte czude Olomucensis annotare pro eodem Henrico et eius heredibus non ommitant, salvis tamen iuribus alienis. Presencium sub appensione nostri regalis sigilli testimonio litterarum. Datum Prage die tercia maii anno domini millesimoquadringentesimosexagesimoquarto regni nostri anno sexto. Ad mandatum domini regis.
AČK_0101_H_I	Johannes, Dei gratia Boemie et Polonie rex et Lucemburgensis comes, universis, ad quos presentes pervenerint, imperpetuum. Bene novit maiestas regia presencia queque disponere futuris etiam sic providere negociis ut tamen dispendiis preterita non commendet, sed gesta retroactis curriculis temporum innovando et approbando sua consuevit auctoritate firmare sane libertatum et privilegiorum indulta non nulla fidelis nostri dilecti Heinrici de Lipa, summi marschalci Regni Boemie, nos dedisse recolimus, ex quibus tenor cuiusdam per omnia dinoscitur esse talis: Nos Johannes, Dei gratia Boemie et Polonie rex ac Lucemburgensis comes, ad universorum tam presentis etatis hominum, quam futuri noticiam volumus pervenire, quod nos de maturo et communi principum baronum ac prelatorum et nobilium regni nostri Boemie consilio necnon deliberatione provida et solempni tractatu prehabitis utilitatem et commodum nostrum et heredum nostrorum ac precipue ipsius regni nostri propter quedam futura, que nobis in ipso regno nostro potuissent et poterant suboriri, dispendia euidentius cognoscentes cupientesque conditionem ipsius regni nostri facere meliorem oppidum nostrum Hostradicz et villam Mispitz cum dominio, iure, iurisdicione, hominibus, pratis, pascuis, piscationibus, molendinis, montibus, planis, agris cultis et incultis, rubetis, silvis, aquis, aquarumve decursibus et generaliter cum omnibus illis, cum quibus dive memorie predecessores nostri, reges Boemie illustres, oppidum et villam predictam tenuerunt et nos tenuimus, usque modo additis etiam aliis bonis nostris, super quibus similiter nostras dedimus litteras speciales cum fideli nostro Henrico de Lypa pro civitate et districtu Sytaviensi, castris Ronow, Oywino et Schonbuch, villis, iuribus, dominio, pheudalibus, hominibus et eorum pertinenciis universis et generaliter cum omnibus eis, cum quibus ipse huiusmodi usque nunc tenuit et possedit, ex certa nostra scientia nostro heredum ac successorum nostrorum nomine commutavimus et permutamus et commutando in concambium damus et dedimus tradidimus et tradimus per ipsum Henricum et heredes ac successores suos possidendum iure hereditario et tenendum, transferentes in ipsum Henricum heredes ac successores suos omne dominium, omnem proprietatem et omnia iura, que nobis heredibus ac successoribus nostris in oppido et villa predictis et suis pertinentiis universis competunt aut possent competere, aliqualiter in futurum taliter, quod ipse Henricus, heredes et successores sui oppidum et villam predicta vendere, alienare in totum vel in parte et de ipsis, tanquam de re sua propria possint disponere pro suo libito voluntatis renunciantes, expresse et ex certa nostra scientia nostro ac heredum ac successorum nostrorum nomine in integrum restitutioni, dolo et in factum actioni, decepcioni ultra dimidium iusti precii et omni alio iuris auxilio, quo iuvari possemus, ad nontenendum vel non observandum omnia supradicta vel aliquod ex eisdem. In cuius rei testimonium presentes litteras fieri et sigillis nostre maiestatis iussimus communiri. Datum Prage per manus venerabilis Johannis, Wissegradensis ecclesie prepositi, cancelarii regni Boemie, Principis nostri dilecti, III nonas septembris anno Domini millesimo trecentesimo decimonono, regnorum vero nostrorum anno nono. Nos igitur ex nobis innata clemencia favorabiliter eiusdem Heinrici de Lipa precibus annuentes prescriptum privilegium cum universis et singulis suis clausulis ac contentis in ipso ratificamus, innovamus, approbamus et ex certa nostra sciencia confirmamus decernendo idem privilegium robur plenum et firmitatem perpetuam obtinere. In quorum evidenciam et memoriam futurorum has sibi litteras dedimus sigilli nostri maioris robore communitas. Datum Prage II kalendas octobris anno Domini millesimo trecentesimo vigesimo tercio.
AČK_0147_H_I	Ego Ulricus Lepus de Waldek ad universorum noticiam tenore presencium cupio prevenire, quod quia serenissimus dominus meus, dominus Johannes, Boemie et Polonie rex ac Lucemburgensis comes, michi oppida Eylov et Knye cum suis pertinenciis, superaddita michi quadam ex dono pecunia in mille ducentis sexagenis grossorum, obligavit, ego oppida eadem cum suis pertinenciis ab eo in feodum recipio sic, quod ego et heredes mei ipsa oppida necnon castrum Waldek cum villis, prout in aliis meis litteris continetur plenius, a dicto domino meo rege et heredibus suis in feodum et nomine feodi perpetuis temporibus tenere ac servicia de ipsis fidelia et consueta facere debemus et tenebimur fideliter et constanter, Datum Prage anno Domini millesimo trecentesimo tricesimo primo, die precedenti festum Exaltacionis sancte Crucis. Ponatur ad homagia Boemorum.
AZK 0205_H_I	In nomine sancte et individue trinitatis amen. Nos Otacarus, Dei gracia Boemorum rex, dilecte sorori sue Agneti, sancti Georgii abbatisse, et monasterio ipsius imperpetuum. Non meretur rex esse nec regis vocari nomine, qui celesti regi suisque celicolis, qui adhuc militant in terra, se ipsum non inpendit largiendo sua et ab aliis collata conservando et libertatem omnimodam tribuendo. Eapropter nos serenissimi patris nostri Wladizlai, quondam regis Boemie, qui magnorum monasteriorum fundanon pro amore tuo tor extitit et pius defensor, quantum possumus cum Deo, vestigiis inherentes tibi, soror dilectissima, et per te monasterio tuo sancti Georgii, quod est Prage in castro, pro anime nostre remedio et parentum nostrorum nec hanc in perpetuum concedimus libertatem, ut castellanus Wisegradensis, qui modo est vel qui pro tempore fuerit, exactiones turpes, que vuIgari vocabulo poiezda vocantur, paganorum pocius quam christianorum in villis dicti monasterii, quas in presenti possidet vel in posterum iustis modis poterit adipisci, exigere de cetero non presumat, exceptis duodecim denariis publice monete semel in anno de quolibet manso illarum villarum, que tali vexacione primitus vexabantur. Si quis autem heredum vel successorum nostrorum contra hoc privigilegium ausu temerario venire presumpserit, maledictionem paternam pro benedictione recipiat et ulcioni divine ac iehenne ignibus deputetur. Verum si dictus castellanus hanc concesse Iibertatis paginam diabolo suggerente infregerit, nostre vel successorum nostrorum camere libram auri persolvat et amplius nichil iuris habeat in eisdem villis, episcopus vero Pragensis eundem castellanum cogendi ad predicta observanda per censuram ecclesiasticam Iiberam habeat facultatem. Actum publice aput Ztragov anno dominice incarnacionis millesimo CCo XXo IIIIo, indictione XIIa, concurrente, Vo idus octobris, pontificatus domini Honorii pape III anno VIIIIo, regnante illustrissimo Romanorum imperatore et rege Sicilie Friderico anno IIIIo. Huius rei testes sunt videlicet: filius noster Wladizlaus, marchio Moravie, Arnoldus decanus et Orso canonicus Pragenses, dominus Jaros, dominus Budiwoy, dominus Borvta, dominus Vitco et Heinricus filii Witconis, Boguzlaus camerarius noster, Mztidrug castellanus Pragensis, Groznata subcamerarius noster, Wata et Boguzlaus frater eius de Wranov castellani, Boguzlaus de Wranov castellanus, Zawise filius Witconis, Wipertus, Ypolitus, Hermannus, Diuinus et alii quam plures ad hoc testes advocati. Ut autem hec nostra donacio rata sit et firma, hanc paginam nostri sigilli munimine duximus roborandam.
AČK_0102_H_I	Johannes, Dei gratia Boemie et Polonie rex et Lucemburgensis comes, universis, ad quos presentes pervenerint, imperpetuum. Bene novit maiestas regia presencia queque disponere futuris etiam sic providere negociis, ut tamen dispendiis preterita non commendet, sed gesta retroactis curriculis temporum innovando et approbando sua consuevit auctoritate firmare. Sane libertatum et privilegiorum indulta non nulla fidelis nostri dilecti Henrici de Lipa, summi marschalli regni Boemie, nos dedisse recolimus, ex quibus tenor cuiusdam per omnia dinoscitur esse talis: nos Johannes, Dei gratia Boemie et Polonie rex ac Lucemburgensis comes, ad universorum tam presentis etatis hominum, quam future noticiam volumus pervenire, quod nos de maturo et communi principum, baronum ac prelatorum et nobilium regni nostri Boemie consilio necnon deliberatione provida et solempni tractatu prehabitis utilitatem et commodum nostrum et heredum nostrorum ac precipue ipsius regni nostri propter quedam futura, que nobis in ipso regno nostro potuissent et poterant suboriri, dispendia evidencius cognoscentes cupientesque condicionem ipsius regni nostri facere meliorem, villam nostram Chunicz cum villis Longa villa et duabus, que dicuntur Menckowitz, dominio, iure, iurisdicione, hominibus, pratis, pascuis, piscacionibus, molendinis, montibus, planis, agris cultis et incultis, rubetis, silvis, aquis aqua rumne decursibus et generaliter cum omnibus illis, cum quibus dive memorie predecessores nostri, reges Boemie illustres, villam ipsam cum villis predictis tenuerunt et nos tenuimus, usque modo additis etiam aliis bonis nostris, super quibus similiter nostras dedimus litteras speciales cum fideli nostro Heinrico de Lipa, pro civitate et districtu Sytaviensi, Castris Ronow, Oywins et Schombuch, villis, juribus, dominio, pheodalibus, hominibus et eorum pertinenciis universis et generaliter cum eis, cum quibus ipse huiusmodi usque nunc tenuit et possedit, ex certa nostra sciencia nostro, heredum ac successorum nostrorum nomine commutavimus et permutamus et commutando in concambium damus et dedimus, tradidimus et tradimus per ipsum Heinricum et heredes ac successores suos possidendam iure hereditario perpetuo et tenendam transferentes in ipsum Henricum, heredes ac successores suos omne dominium, omnem proprietatem et omnia iura, que nobis, heredibus ac successoribus nostris in predicta villa et villis predictis cum eorum pertinenciis universis competunt aut possent competere, aliqualiter in futurum taliter, quod ipse Henricus, heredes ac successores sui villam et villas predictas vendere, alienare in totum vel in parte et de ipsis, tamquam de re sua propria possint disponere pro sue libito voluntatis, renuncciantes expresse et ex certa nostra sciencia nostro, heredum ac successorum nostrorum nomine, in integrum restitutioni, de dolo et in factum accioni, decepcioni ultra dimidium iusti precii et omni alio iuris auxilio, quo iuvari possemus ad non tenendum, vel non observandum omnia predicta vel aliquod ex eisdem. In cuius rei testimonium presentes litteras fieri et sigillis nostre maiestatis iussimus communiri. Datum Prage per manus venerabilis Johannis, Wissegradensis ecclesie prepositi, cancelarii regni Boemie, principis nostri dilecti, II kalendas septembris anno Domini millesimo trecentesimo nonodecimo, regnorum vero nostrorum anno nono. Nos igitur ex nobis innata clemencia favorabiliter eiusdem Heinrici de Lipa precibus annuentes prescriptum privilegium cum universis et singulis suis clausulis ac contentis in ipso ratificamus, innovamus, approbamus et ex certa nostra sciencia confirmamus decernendo idem privilegium robur plenum et firmitatem perpetuam obtinere, in quorum evidenciam et memoriam futurorum has sibi litteras dedimus sigilli nostri maioris robore communitas. Datum Prage II kalendas octobris anno Domini millesimo trecentesimo vigesimo tercio.
AČK_1511_H_I	Nos Sigismundus, Dei gracia romanorum rex, semper augustus ac Hungarie, Bohemie, Dalmacie, Croacie et cetera rex, et Albertus, eadem gracia dux Austrie, Styrie, Karinthie et cetera et marchio Moravie, notum facimus tenore presencium universis, quod nos nuper vidimus et auscultari ac legi fecimus certas litteras illustris principis Conradi, ducis Slesie et Glogovie et domini in Olsna, sanas et integras non abrasas seu cautellatas omnique vicio et suspicione carentes sigillisque veris non fictis firmius communitas, quas ad presentes nostras litteras atque scripta inseri et transcribi fecimus ut eis aquocumque homine fides infallibilis atque firma adhibeatur, quarum quidem litterarum tenor peromnia sequitur et est talis: In nomine domini amen. Noverint universi tam presentes, quam posterii noticiam presentium aut copiam habituri, quod quia nos Conradus, Dei gracia dux Slesie et Glogovie et dominus in Olsna, ob specialis amoris affectum, quem erga mafnifici principis domini Johannis, Bohemie et Polonie regis ac comitis Lucemburgensis, domini nostri karissimi, gerimus, testitudinem habito nobiscum amicis quoque ac fidelibus nostris consilio diligenti et deliberacione matura accedentibus etiam favore et consensu eorundem expressis ad subscripta bonum in hoc nostrum principaliter consequenter autem fidelium terrarum, civitatum, hominum et bonorum nostrorum omnium infrascriptorum comodum statumque in antea pacificum perpendentes princeps et vassallus suus heredum, successorum suorum Bohemie regnum et ipsius regni Bohemie imperpetuum fieri et fore decrevimus, omnia et singula bona nostra subeisdem libertatibus et iuribus, quibus apredecessoribus nostris ad nos pervenisse noscuntur, omnesque terras nostras, quas ad presens possidemus vel possidebimus quacumque tytulo in futuro tam circa, quam ultra flumina, qui Odora dicitur, cum civitatibus Wartenberch, Oslna, Mylisch, Trebenicz, Trachenburch, Walow, Lubest, Wunck, Herrenstat et castris eis adiacentibus cum aliis Ploczk, videliczet Prusnitz, Sandewal cum omnibus suis appendiis dominiis, opidis, villis allodiis, feudis, feudalibus nobilibus et plebeiis, iuribus, redditibus, proventibus et utilitatibus earundem, quocumque vocentur nomine vel inquibuscumque consistant, nostro heredum et successorum nostrorum, Slesie et Glagovie ducum et dominorum Olsnensium, nomine in regis ipsius manibus sponte et libere resignates ab eo in feudum recepimus perpetuum factoque sibi per nos fidelitatis debito humagio prestito corporali nichilominus iuramento ipsi regi heredibus et succesoribus suis predictis, tamquam veris dominis nostris velut princeps et vasallus eorum ac regni Bohemie antedicti parere deinceps promisimus et intendere in eisdem et contra quemlibet principem et hominem ipsos pro viribus fideliter ad iuvare reservata nobis edificandi ac instaurandi municiones novas in terris et bonis nostris premissis et destruendi veteres, ubicumque et quantumque nobis videbitur, pro nostro terrarum predictarum et hominum nostrorum comodo expedire libera facultate volentes et firmiter statuentes, ut si forte nos heredes aut successores nostri sublati demedio fuerimus heredibus legitimis et presertim masculis non relictis, extunc iam dicta bona nostra terre civitates et opida cum omnibus suis pertinenciiis, ut predicitur, ad fratres nostros, principes illustres dominum Henricum, videlicet ducem Slesie et Glogovie Saganensemque dominum, ac dominum Johannem, ducem Slesie et Glogovie ac dominum Stynavie, heredesque suos masculos, dum taxat si quos reliquerit, si autem nullos post se masculos legitimas reliquerint, ad regnum Bohemie supradictum libere et hereditarie debeant pertinere, hoc tamen adiciendum duximus nominatim, quod si nos ipsi heredes vel successores nostri prefati cum clericis, civibus, rusticis vel iudeis nostris aliquid cause questionis aut iudicii instrauraverimus, dehiis et huiusmodi rex, heredes et successores sui predicta nobis heredibus vel successoribus nostris superstitibus intromittere se non debeant modo quovis, si vero nobiles vel fideles terrarum nostrarum suprascriptarum debitam per nos heredes vel successores nostros de suis questionibus aut causis nobis motis, dequibus iuxta litterarum regalium datarum nobis continentiam secundum fidelium nostrorum sentenciam et dictamen subire tenemur, et facere iudicium assequi non possint iusticiam, regem, heredes et successores suos prenatatos adire poterunt libere querelas ipsorum proponere et defectus, nosque, heredes et successores nostri predicti citati ibidem coram rege videlicet et successoribus et heredibus suis, Bohemie regibus, ubicumque Bohemie fuerint aut Polonie, coram altero vero principe per eos adhoc iudice deputato sisti tenebimur in terra Wratislaviensi, dum taxat iuditio facere et subire denobis, heredibus vel successoribus nostris conquerentibus, quibuslibet iusticie complementum illud etiam specifice duximus exprimendum, quod si fortasse nos heredes vel successores nostros grauatos inopia debitis aut alia causa rationabili aliquam territorii et dominii aliquanti de nostris vendere vel obligare continget, municionem principi nobis equali aut alteri regno Bohemie competenti vel etiam territorium non habentem fideli vel vasallo nostro, extunc municionem eandem sine territorium habeat et dominium sine non vendendam aut obligandam ipsis regi et heredibus et successoribus suis Bohemie regibus exhibere preceteris debeamus, qui si ipsam emere vel recipere inpignore noluerint, princeps ipse municionem predictam territorium habentem, videlicet emens aut pignore tenens, in feudum ipsam recipere tenebitur ab eisdem, ipsisque tamquam veris suis dominis servire, parere et intendere de eadem, alter vero non princeps emens vel pugnore tenens municionem nostram territorium aut dominium, ut predicitur, non habentem a nobis, heredibus et successoribus nostris eam in feudum recipiet hoc adiecto, quod rex, heredes aut successores sui antedicti municiones supradictas pro summa eadem, in qua obligate fuerint vel vendite, redimere valeant, quando velint, illud etiam preterire volumus, quod si rex, heredes aut successores sui antedicti nos, heredes vel successores nostros in adiutorium sibi per nos prestandum ad partes alienas extra Bohemia aut Polonia euocaverint convenienciam nobis debitam, ne queviciis nimiis aut intollerabilibus pregravemur, facere teneantur. In quorum omnium testimonium presentes litteras fieri et sigilli nostri munimine iussimus communiri. Datum et actum Wratizlavie anno Domini millesimo trecentesimo vicesimo nono VI idus Maii. Similem eciam litteram vidimus illustris Henrici, ducis Slesie et Glogovie et domini Saganensis, deverbo ad verbum sunt presentem sonantem eosdemque colligationes et prescriptionem in se continentem, quam hic propter similitudinem prioris littere non decuimus inserendam, cuius data est Wratislavie anno Domini millesimo trecentesimo XXVIIII feria tercia post dominicam misericordia domini realiter consignata. In cuius rei testimonium atque robur presentes nostras litteras ac inscriptiones sigillorum nostrorum appensione fecimus firmius roboravi. Datum Wyenne anno Domini millesimo quadringentesimo vicesimosexto vicesima die marcii, regnorum nostrorum anno Hungarie et cetera XXXVIIII, romanorum XVI, Bohemie vero sexto. Ad mandatum domini regis Michael, prepositus Boleslaviensis.
AČK_0081_H_I	Ego Pesco de Schrekow notum facio universis et tenore presencium recognosco, quod illustri principi domino meo, domino Johanni, Boemie et Polonie regi ac comiti Lucemburgensi, pro eo, quod michi ac meis heredibus municionem Schrekenstein dictam, quam construxi et in ipso regno Boemie denovo instauravi, ac omnia alia bona, que ad presens teneo, in feodum hereditarium et ius feodi contulit et donavit ad habendum, tenendum et possidendum iure feodi per me ac meos heredes, promitto corporaliter prestito sacramento exnunc sibi et suis heredibus ac successoribus fidelem vasallum suum me esse, ipsum quoque et suos heredes ac successores, res, vitam honoresque ipsorum pro posse fideliter conservare et nullatenus, quod in detrimentum et periculum sive dampnum persone vel personarum, rerum et honorum sui et suorum heredum verti posset, aliquid per me aut meos heredes vel per quemcumque alium contractare vel modo aliquo machinari, immo, siquis hoc vel aliquod eorum tractare vel procurare voluerit, quamvelociter sensero, sibi et suis heredibus indicare et quicquid michi ac meis heredibus sub fide et reverencia impositum ab ipso domino meo rege et suis heredibus fuerit, secretum fideliter tenere et ipsos toto posse meo adiuvare et eis servire, quando et quociens indiguerint et nos requisiverint, et generaliter puram et veram fidelitatem sibi et suis heredibus reddere ac eciam impertiri, et quia ipse dominus meus rex in recompensam ville Czahosticz, quam a me recepit, ducentas et quinquaginta sexagenas grossorum denariorum Pragensium dare promisit, promitto modo quo supra, quod solutis michi per ipsum vel ex parte sui ipsis ducentis quinquaginta sexagenis comparabo et conquiram pro ipsis possessiones et bona, quas et que ego et heredes mei ab ipso, heredibus et successoribus suis in regno Boemie in feodum et iure feodi habebimus et possidebimus, una cum bonis nostris aliis et pro ipsis perpetuo servire tenebimur, quemadmodum est premissum, dans eidem domino meo regi hanc litteram meam, sigillo meo proprio sigillatam, in testimonium omnium premissorum. Datum Prage XVII kalendas februarii. anno Domini millesimo trecentesimo decimonono. Ponatur ad homagia baronum Boemie.
AČK_0128_H_I	Nos Johannes, Dei gracia Boemie et Polonie rex et Lucemburgensis comes, ad universorum notitiam volumus tenore presentium pervenire, quod quia bona nostra infrascripta, videlicet opidum et munitionem Towaczaw cum villis Myrwans, Oplaczan, Wytlich, Herboricz, Grelicz villa forense et Pywn, cum universis suis pertinentiis, que fideli nostro dilecto Heinrico de Lypa juniori in tribus milibus marcarum grossorum denariorum Pragensium Moravici pagamenti et numeri nomine dotis seu dotalitii nobilis domine Agnetis de Blanchenheim, consanguinee nostre, sibi in uxorem legittimam copulare et tradite, assignavimus tytulo pignoris possidenda et habenda, prout in aliis litteris nostris inde confectis plenius continetur, ab eodem Heinrico de Lypa libere exsolvimus et redemimus integraliter et in totum, cupientes igitur prefatam dominam Agnetem, consortem dicti de Lypa, consanguineam nostram, de predicta sua dote, videlicet trium milium marcarum, reddere certam penitus et securam, eadem tria milia marcarum super civitatem Tribowiam Moravicalem cum omnibus et singulis suis juribus et pertinentiis predicte domine Agneti pro dote sua impendimus, dedimus et assignavimus et de nostra certa sciencia et consilio prelibato duximus deputandam, per ipsam dominam habendam, tenendam, utifruendam et possidendam pacifice et quiete, libere, omni eo modo, jure et forma, sicut predicta bona Tobaczaw eidem obligata fuerunt, tamdiu, quousque in prefata summa trium milium marcarum ab ipsa fuerint exsoluta et redempta, ordinantes et omnino volentes, ut dicta domina, nostra consanguinea, de prefata summa trium milium marcarum assignatarum sibi per nos super predictis civitate Tribowie et pertinentiis suis et de ipsis bonis, quamdiu ab ea exsoluta non fuerint, sive cum antedicto marito suo pueros et heredes habuerit vel non habuerit, ordinare, facere et disponere in vita vel in morte, eadem legandi, donandi, obligandi, permutandi cuicumque vel quibuscumque voluerit, libere et absque omni impedimento valeat atque possit tamquam de re sua propria pro sue libito voluntatis, ratum, firmum et gratum habentes exnunc prout extunc, extunc prout exnunc, quidquid per eandem consagwineam nostram de dicta dote sua trium milium marcarum in vita vel in morte actum, factum fuerit seu ordinatum, promittentes pro nobis et heredibus nostris bona fide prefatam nostram consanguineam in predictis bonis seu dote sua ab iniuriis, violenciis gravaminibus seu molestiis quibuscumque seu quorumcumque manutenere, protegere et favorabiliter conservare. In cuius rei testimonium presentes litteras scribi et sigillo nostro maiori iussimus communiri. Datum in Epternaco anno Domini millesimo trecentesimo vicesimo septimo tredecima kalendas augusti.
AČK_0138_H_I	In nomine Domini amen. Noverint universi tam presentes quam posteri notitiam presentium aut copiam habituri, quod quia nos Henricus, Dei gracia dux Slezie et Glogovie ac dominus Saganensis, ob specialis amoris affectum, quem erga magnifici principis domini Johannis Boemie et Polonie regis ac Lucemburgensis comitis, domini nostri karissimi, gerimus celsitudinem, habito nobiscum amicis quoque ac fidelibus nostris consilio diligenti ac deliberacione matura, accedentibus etiam favore et consensu eorundem expressis ad subscripta, bonum in hoc nostrum principaliter, consequenter autem fidelium, terrarum, civitatum, hominum et bonorum nostrorum omnium infrascriptorum commodum statumque in antea pacificum perpendentes, princeps et vasallus suus, heredum, successorum suorum, Boemie regum, ac ipsius regni Boemie in perpetuum fieri et fore decrevimus, omnia et singula bona nostra sub eisdem libertatibus et iuribus, quibus a predecessoribus nostris ad nos pervenisse noscuntur, omnesque terras nostras, quas ad presens possidemus vel possidebimus quocumque tytulo in futuro, tam citra quam ultra fluvium, qui Odera dicitur, cum civitatibus et castris eis adiacentibus ac aliis, Sagano videlicet, Vreinstat, Sprotaw, Grunemberch, Krozzen, Nuenburch ,Vartemberch, Malnicz, Pusa, Pobirsberch, Czulchow, Swibosin, Lubnaw, Butnicz, Bentschicz, Kopanicz, Brandatendorf, Netka, Babinmost, Premund, Prsibiow, Trebechow cum ceteris fortaliciis et municionibus nostris, omnibus appendiis, dominiis, opidis, villis, allodiis, feudis, feudalibus nobilibus et plebeiis, iuribus, redditibus, proventibus et utilitatibus earundem, quocumque vocentur nomine vel in quibuscumque consistant, nostro, heredum et successorum nostrorum, Slezie et Glogovie ducum ac dominorum Saganensium, nomine in regis ipsius manibus sponte et libere resignantes ab eo in feudum recepimus perpetuum factoque sibi per nos fidelitatis debite homagio, prestito corporali nihilominus iuramento, ipsi regi, heredibus et successoribus suis predictis tamquam veris dominis nostris velut princeps et vasallus eorum regnique Boemie antedicti parere deinceps promisimus et intendere in eisdem et contra quemlibet principem et hominem ipsos pro viribus fideliter adiuvare, reservata nobis edificandi ac instaurandi munitiones novas in terris nostris et bonis premissis et destruendi veteres, ubicumque et quandocumque nobis videbitur pro nostro, terrarum predictarum et hominum nostrorum comodo expedire libera facultate, volentes et firmiter statuentes, ut, si forte nos, heredes aut successores nostri sublati de medio fuerimus heredibus legitimis et presertim masculis non relictis, extunc iam dicta bona nostra, terre, civitates et opida cum omnibus pertinentiis suis, ut predicitur, ad fratres nostros, principes illustres, dominum Conradum videlicet, ducem Slezie et Glogovie et dominum Olsnensem, ac dominum Iohannem, ducem Slezie et Glogovie ac dominum Stynavie, heredesque masculos, dumtaxat si quos reliquerint, si autem nullos post se masculos legitimos reliquerint, ad regnum Boemie predictum libere et hereditarie debebant pertinere, hoc tamen addiciendum duximus nominatim, quod si nos ipsi, heredes vel successores nostri prefati cum clericis, civibus, rusticis vel iudeis nostris aliquid cause, questionis aut iudicii instauraverimus, de hiis et huiusmodi rex, heredes et successores sui predicti nobis, heredibus vel successoribus nostris superstitibus intromittere se non debeant modo quovis, si vero nobiles vel fideles terrarum nostrarum suprascriptarum debitam per nos, heredes vel successores nostros de suis questionibus aut causis nobis motis, de quibus iuxta literarum regalium datarum nobis continentiam secundum fidelium nostrorum sentenciam et dictamen subire tenemur et facere iudicium, assequi non possint iusticiam, regem, heredes et successores suos pernotatos adire poterunt libere querelas ipsorum proponere et defectus, nosque heredes et successores nostri predicti citati ibidem coram rege videlicet heredibus et successoribus suis, Boemie regibus, ubicumque Boemie fuerint aut Polonie, coram altero vero principe per eos ad hoc iudice deputato sisti tenebimur in terra Wratizlaviensi dumtaxat iudicio facere et subire de nobis, heredibus vel successoribus nostris conquerentibus quibuslibet iusticie complementum, illud insuper specifice decrevimus exprimendum, quod si fortasse nos, heredes vel successores nostros gravatos inopia, debitis aut alia causa rationabili aliqua territorii et dominii aliquanti de nostris vendere aut obligare continget munitionem principi nobis equali aut etiam territorium non habentem seu dominium, alteri ipsi regno Boemie competenti, munitionem eandem, sive dominium habeat et territorium sive non, vendendam vel obligandam ipsis regi, heredibus et successoribus suis exhibere pre ceteris debeamus, qui si ipsam emere vel in pignore recipere noluerint, princeps ipse munitionem predictam, territorium videlicet habentem, emens aut pignore tenens in feudum ipsam recipere tenebitur ab eisdem ipsisque tamquam veris suis dominis parere, servire, intendere de eadem; alter vero non princeps emens vel pignore tenens munitionem nostram, ut predicitur, territorium aut dominium non habentem a nobis, heredibus et successoribus nostris eam in feudum recipere tenebitur, hoc adiecto, quod rex, heredes aut successores sui antedicti municiones supradictas pro summa eadem, in qua obligate fuerint vel vendite, redimere valeant, quando velint. Illud etiam nolimus preterire, quod si rex, heredes vel successores sui sepedicti nos, heredes aut successores nostros pro prestando ipsis per nos adiutorio ad partes extra Boemiam aut Poloniam evocaverint alienas, convenienciam nobis debitam, ne servitiis nimiis et importabilibus pregravemur, facere teneantur. In quorum omnium testimonium presentes fidei iussimus litteras sigilli nostri robore communitas. Datum et actum Wratizlavie, feria tercia post dominicam Misericordia Domini anno eiusdem millesimo trecentesimo vicesimo nono.
AČK_1708_H_I	Georgius, Dei gracia Bohemie rex, Moravie marchio, Lucemburgensis et Slesie dux ac Lusacie marchio, notumfacimus tenore presencium universis, quod nos omne ius, quod nobis competit ut marchioni Moravie in dotalitio in Ostrowanek post mortem Katherine de Ostrowanek, item in quadraginta marcis grossorum moravicalibus in Strabenicz post mortem Iohancze de Strabenicz, item in curia ville Czrhow post mortem Petri dicti Pohrab, item in bonis dictis Okarczy post mortem cuiusdam Petri presbiteri de Raczicz, adque idem iure fuerat introductus, que singula ad nos devoluta existunt, auctoritate regia Bohemie et marchionali Moravie dedimus et concessimus, damus et concedimus cum suis pertinenciis nobili Henrico de Lippa, capitaneo marchionatus Moravie et marescalco regni Bohemie, fideli nostro dilecto, mandamus igitur camerariis ceterisque officialibus tabularum czude Olomucensis et Brunensis marchionatus nostri Moravie, fidelibus nostris dilectis, quatenus prefato Henrico dictorum bonorum possessionem tradant ac ipsa bona tabulis predictarum czudarum Olomucensis et Brunensis secundum quod, que ad quam czudam pertinent, annotare pro eodem Henrico et suis heredibus non ommittant, salvis tamen iuribus alienis. Presencium sub appensione nostri regalis sigilli testimonio litterarum. Datum Prage die tercia maii anno Domini millesimo quadringentesimo sexagesimoquarto, regni nostri anno sexto. Ad mandatum domini regis.
AČK_1486_H_I	Sigismundus, Dei gracia romanorum rex semper augustus ac Hungarie, Boemie, Dalmacie, Croacie et cetera rex religiosis n abbati et conventui monasterii Teplensis, devotis nostris dilectis, graciam regiam et omne bonum. Devoti dilecti, quia Nyepr dicto ducz de Warzin, fideli nostro dilecto, burggravio castri nostri Necztyn, in et super summis bernarum regalium nobis per vos annis singulis persoluendis, ut ipse eo comodosius predictum nostrum castrum valeat gubernare, centum sexagenas grossorum pragensium et Balile sexaginta sexagenas usque ad extenuacionem certam debiti et nobili Henrico de Elsterberg, magistro cure, fideli nostro dilecto, residuum, quod restat in dicta summa bernarum, levandas dedimus et deputavimus gratiose, sicut idipsum in aliis nostris literis est expressum. Idcirco devocionem vestram seriose requirimus et hortamur et vobis districte precipimus et mandamus omnino volentes, quatenus exnunc inantea prefatis Niepr dicto Ducz dictas centum sexagenas et n Balile sexaginta et residuum, quod restat, dicto magistro curie super terminis solitis dare et persolvere annis singulis iuxta continenciam literarum quas, habent a nobis debeatis ac ipsis literas vestras patentes super solutione dictarum peccuniarum, ut moris est, tribuatis tam diu duntaxat, quousque nos, heredes et successores nostri, reges Boemie, ipsis huiusmodi debita, que ipsis proscripsimus, dederimus et persolverimus peccunia in parata. Nam quocienscumque idipsum feceritis, toties vos et monasterium vestrum de dictis summis bernarum regalium quittos dicimus virtute presentium et solutos. Datum Leuthmericz sub appenso regio nostro sigillo anno Domini millesimo quadringentesimo vicesimo die vicesimatercia decembris, regnorum nostrorum anno Hungarie et cetera tricesimoquarto, romanorum undecimo et Boemie primo. Ad mandatum domini regis domino Johanne de Swihow referente Michael canonicus pragensis.
AZK 0204_H_I	Eugenius episcopus, servus servorum Dei, dilectis in Christo filiabus B., abbatisse sancti Georgii, et eius sororibus salutem et apostolicam benedictionem. Obitus venerabilis fratris nostri Henrici, bone memorie Moraviensis episcopi, benigni patroni et benefactoris vestri animum nostrum plurimum contristavit, cuius nimirum commendabilis vita nobis gaudium et vobis in vestris necessitatibus oportunum solacium conferebat, sed consolationem in eo recipere possumus, quia miserie temporali subtractus ad eternam beatitudinem est translatus. Inter hec autem illud omnino debemus intendere, ut si quid ei adhesit carnalis pulveris, miserante domino relaxetur et ipse pro nobis apud conditorem nostrum familiarius intercedat, maiora quippe de ipso auxilia, maiora solacia modo speranda sunt, quam cum nobiscum corporali presentia morabatur. Nos vero anime ipsius inter missarum sollempnia inmemores esse non possumus nec debemus, qui non solum, dum viveret, apostolice sedi ac nobis devotus extitit et suis nos exeniis visitavit, sed positus in extremis, illa idonea ornamenta, que per instructas et peritas manus vestras ad altaris ministerium studiosius operari fecit, pia nobis cum devotione obtulit et ad nos deferri precepit, que nos benignitate debita suscipientes et pro eius anima divinam maiestatem attentius exoramus et de labore et exercitio vestro vobis multimodas gratiarum actiones referimus, monentes vos, ut in proposito professionis vestre iuxta mandatum et doctrinam predicti patris vestri attentius perduretis, quatenus intervenientibus beatorum Petri et Pauli meritis ad eterne beatitudinis gaudia largiente domino feliciter pervenire possitis. Datum Ferentini XVII kalendas maii.
AZK 0581_H_I	Notum sit Christi fidelibus presentibus et futuris, quod ego Helicha, Dei gratia dicta ducissa Boemie, assentiente thori mei socio Ottone, duce illustrissimo, tradidi pro anime mee remedio predium meum, quod situm est in Shexhin, fratribus meis in Plaz domino Deo famulantibus perpetuo possidendum. Ut autem hec inconvulsis radicibus in posterum perseverent, sigilli mei inpressione firmavi. Si quis autem hanc donationem meam irritam fecerit, vinculo anathematis se innodatum noverit. Huius vero donationis mee testes hii sunt: dominus Otto dux Boemie strennuus, Wazlaus dux, dominus Henricus Pragensis episcopus, Florianus cancellarius et prepositus, Predotha curie iudex, Henricus prefectus de Aldenburch, Dersizlaus castellanus Bilzinensis, Cholaz camerarius meus, Pribizlaus filius Hemerammi, Wezel venator, Otto de Woirzan, Otto capellanus et fratres sui Wissa et Marquardus et alii plures. Hec autem acta sunt anno Dominice incarnationis millesimo centesimo octogesimo IXo, in communi colloquio Boemorum, Prage habito XVIIo kalendas iulii, anno ducatus collateralis mei primo. Data per manum capellani mei Ottonis XVIIo kalendas iulii mensis.
AČK_1513_H_I	Nos Sigismundus, Dei gracia romanorum rex, semper augustus ac Hungarie, Bohemie, Dalmacie, Croacie et cetera rex, et Albertus, eadem gracia dux Austrie, Styrie, Karinthie et cetera et marchio Moravie, notum facimus tenore presencium universis, quod nos nuper vidimus et auscultari ac legi fecimus certas litteras venerabilis Preczlavi, episcopi Wratislaviensis, non abrasas seu cautellatas sed integras sanas et omni vicio ac suspicione carentes sigilloque vero non ficto firmius communitas, quas ad presentes nostras litteras atque scripta inseri et transcribi fecimus ut eis aquocumque homine adhibeatur fides infallibilis atque firma, quarum quidem litterarum tenor de verbo ad verbum per omnia sequitur et est talis: In nomine domini Amen. Nos Preczlaus, dei et apostolice sedis providencia episcopus Wratislaviensis, omnibus presentes litteras intuentibus publice profitemur, quod magnifici principes domini Boleslaus Bregensis, Bolko Falkenbergensis et Bolko Opoliensis, Wladislaus Coslenensis, Kazimirus Thesschinensis, Nicolaus Opaviensis et Rathiboriensis ac Semouitus Gliwicensis, duces nostre Wratislaviensis diocesis, in nostra presencia constituti sponte recognoverunt et publice sunt confessi se municiones suas et terras ipsis subiectas singuli suas terras et municiones in manus serenissimi principis domini Johannis, regis Bohemie, resignasse dictasque municiones et terras taliter resignatas ab eodem domino Johanne, rege suo, et heredum suorum nomine regni Bohemie imperpetuum feodum recepisse, iuramentum quoque fidelitatis et homagium ipsi regi Bohemie et suis heredibus seu successoribus legitimis pro se et eorum heredibus prestitisse. Similiter eciam nobiles terre et consules civitatis Wratislaviensis suo et civitatis ac universitatis eiusdem civitatis nomine in nostra presencia constituti sponte recognoverunt et publice sunt confessi pie memorie Henricum sextum et ultimum, olim ducem Wratislaviensem, ipsius ducatus Wratislaviensis dominum hereditarium, civitatemque Wratislaviensem et ducatum ipsius cum suo honore iurisdictione et districtu eidem domino regi donasse, tradidisse et cessisse sponte et libere de eisdem per regem predictum et heredes ipsorum non dividendo ea a regno Bohemie seu corona regni eiusdem perpetuo possidenda, seque universitates et singulares personas civitatis et aliorum opidorum ac locorum dicti Wratislaviensis ducatus eidem domino Johanni, regi Bohemie, et suis heredibus verum et fidele homagium prestitisse promittentes firmiter, quod regibus et corone regni Bohemie homagium, fidem et iuramenta fidelitatis per ipsos prestita eidem domino regi ac suis heredibus perpetuo fideliter observabunt, quare excellens princeps dominus Karolus, marchio Moravie, primogenitus dicti regis, qui predictis recognocioni et confessioni affuit, coram nobis a nobis instanter postulans ut sibi super eisdem recognicionibus et confessionibus nostras daremus testimoniales litteras et nihilominus, si aliquem vel aliquos de predictis venire contra religionem iuramenti prestiti contigeret, in futurum ipsos ad observacionem huiusmodi iuramenti compellere per censuram ecclesiasticam curaremus, nos igitur personas tam regis, quam primogeniti predictorum specialibus favoribus prosequentes dicto domino Karolo marchioni presenti et domino regi, genitori suo, absenti de consilio nostri capituli promittimus et spondemus pro nobis et sucessoribus nostris, quod si quis ducum predictorum, heredum et successorum suorum, quod non credimus, fieret in futurum transgressor proprii iuramenti, nos ipsum vel ipsos ad observacionem fidei et iuramenti per censuram ecclesiasticam ad requisicionem dictorum dominorum regis et marchionis, postquam nobis de transgressione huiusmodi constiterit, legitime compellemus. Insuper cum dicto domino marchione vice regia et sua talem inivimus concordie unionem, quod nos nulli regi vel principi ipsos impugnare volenti contra ipsos dominum regem et marchionem heredes que ipsorum prestabimus auxilium, consilium vel favorem ymo sincere dileccionis affectu desiderantes dicti domini Johannis regis heredum et successorum suorum, regum Bohemie, rem publicam salubriter prosperari sibi, tamquam patrono principali in ducatu Wratislaviensi, sicut memoratus dux Henricus sextus et ultimus patronus fuisse dignoscitur ab antiquo, cui immediate successit dominus rex prefatus municiones nostras ecclesie et terre Nysensis, quarum plenum dominium et liberum nos habemus. Contra quoscumque reges et duces, extra tamen nostram Wratislaviensem dyocesim consistentes, dictum dominum regem forsitam inuadentes aperiemus et faciemus pro defencione patrie absque tamen nostro et ecclesie Wratislaviensis ac subditorum nostrorum dampno vel preiudicio aperiri nobis vero et capitulo recipientibus nomine ecclesie nostre promisit vice regia et suo nomine dominus marchio supradictus, quod ipsi nos ecclesiam nostram et terras ipsius ab omnibus regum, principum, potentum et tyrannorum maxime Bohemie et Moravie ac quorumlibet aliorum invasionibus, impugnacionibus et iniuriis pro viribus protegent et eciam defensabunt, per premissa tamen privilegiis, donacionibus et libertatibus datis et concessis per quondam principes Slesie eidem nostre ecclesie non intendimus aliquod preiudicium generare. In quorum testimonium sigillum nostrum presentibus est appensum. Actum et datum in domo habitacionis cruciferorum ordinis sancti Johannis ierosolimitani prope Wratislaviam in octava beati Joannis Baptiste anno Domini millesimo trecentesimo quadragesimo secundo. In cuius rei testimonium atque robur presentes nostras litteras ac inserciones sigillorum nostrorum appensione fecimus firmius roborari. Datum Wyenne anno Domini millesimo quadringentesimo XXVI XX die marcii, regnorum nostrorum anno Hungarie et cetera XXXVIIII, romanorum XVI, Bohemie vero sexto. Ad mandatum domini regis Michael, prepositus Boleslaviensis.
AČK_0176_H_I	Nos Henricus, Dei gracia dux Slezie, dominus de Furstemberg et in Jawor ad universorum notitiam tenore presentium volumus pervenire, quod cum magnificus princeps, dominus Johannes, Boemie rex ac Lucemburgensis comes, sororius noster karissimus, civitatem suam Glogoviam cum districtibus et territoriis suis et universis pertinentiis earundem nobis dederit ad tempora vite nostre, nos viceversa in specialis indicium amicicie civitatem Gorlecensem cum districtu et territorio suis, dominio, iurisdictione, iure, honore, fortaliciis theoloneis, castris, opidis, villis, vasallis et earum incolis, iudeis, silvis, nemoribus, iure patronatus ecclesiarum et universis suis pertinenciis damus sibi et heredibus suis et libere, sponte et bona voluntate nostro et heredum nostrorum habendorum seu aliorum propinquorum nostrorum quorumcumque nomine condescendimus et cedimus de eisdem, renunciantes, quod nobis et heredibus habendis seu propinquis nostris quibuscumque omni iure, accioni tam canonici quam civilis, si que nobis vel heredibus nostris habendis seu propinquis, ut permittitur, competunt vel competere possent quolibet modo in futurum et si quas literas vel privilegia a rege Romanorum vel imperatore, principibus, civibus vel aliis quibuscumque habemus forsitan, per quas vel que secuturo tempore ipsi domino regi, heredibus aut successoribus suis, Boemie regibus, per nos ac heredes nostros habendos seu propinquos accio vel questio de civitate, territorio et districtu predictis posset aliqualiter suboriri de iure vel de facto, illas vel illa irrita, cassas, vacuas esse volumus et inanes nec alicuius inantea habere roboris firmitatem, promittentes sincere et bona nostra fide prestito iuramento contra premissa omnia et singula per nos, heredes nostros habendos seu propinquos nunquam facere vel venire nec eciam motu aliquo attemptare de iure vel de facto nec quovis ingenio ad inpediendum, que premissa sunt, opem vel operam ad hoc dare. In cuius rei testimonium presentes fieri et nostri sigilli munimine iussimus communiri. Datum Wratislavie anno Domini millesimo trecentesimo tricesimo septimo in octava Innocentum.
AČK_1560_H_I	Wladislaus tercius, Dei gracia rex Polonie necnon terrarum Cracovie, Sandomirie, Siradie, Lancicie, Cuyauie Lithwanieque princeps supremus, Pomeranie, Russieque dominus et heres et cetera, significamus tenore presencium, quibus expedit universis presentibus et futuris presencium noticiam habituris, quod cum per reverendos in Christo patres dominos Johannem, archiepiscopum Tarentinum, et Johannem, episcopum Segniensem, sedis apostolice legatos, auctoritate sanctissimi domini Eugenii, divina providencia pape quarti, inter nos et illustrem principem dominum ducem Kazimirum, germanum nostrum, electum regem Bohemie, ex una et serenissimum principem dominum Albertum, Romanorum et Ungarie regem et cetera, exaltera partibus quedam treuga indicta fuerit, sicut in litteris exinde confectis clarius continetur, cuius quidem tenorem diligenter insperimus, et eam graciam et ratam habentes excerta sciencia approbamus, acceptamus et ratificamus illamque observare et adimplere ac observari et adimpleri facere sine dolo pure simpliciter in omnibus capitulis verbo et fide regia promittimus. Datum Cracovie feria quinta ipso die corporis Christi anno eiusdem millesimo quadringentesimo tricesimo nono sub nostre sigillo maiestatis. Ad relacionem magnifici Johannis de Conieczpolie, regni Polonie cancellarii.
AČK_1487_H_I	Sigismundus, Dei gracia Romanorum rex semper augustus ac Hungarie, Boemie, Dalmacie, Croacie et cetera rex, notumfacimus tenore presencium universis, quod cum dudum illustris Procopius, marchio Moravie, princeps et patruus noster carissimus, dum ageret in humanis, nobili Pawliconi de Ewlemburg, fideli nostro dilecto, vineam suam in Eywanczicz dederit et donaverit, sicut idipsum in suis litteris per ipsum prefato Pawliconi datis desuper, quas demum illustris quondam Jodocus, Brandemburgensis et Moravie marchio, patruus noster, suis literis confimavit, plenius est expressum, quam quidem vineam Johannes Salczer, civis Olomucensis, fidelis noster dilectus, pro se et suis heredibus a predicto Pawlicone emit et legittime comparavit, nobis quod idem Johannes humiliter supplicavit, quantenus sibi predictas patruorum nostrorum litteras super dicta vinea emanatas de benignitate regia approbare ratificare et confirmare graciosius dignaremur. Nos igitur huiusmodi supplicacionibus utpote racionabilibus benignius inclinati, animo deliberato et de certa nostra sciencia, prefato Johanni dictas duas litteras super predicta vinea in Eywanczicz, ut prefertur, confectas approbamus, ratificamus et tamquam marchio Moravie graciosius confirmamus, decernentes ipsas in singulis suis punctis et articulis, acsi de verbo ad verbum presentibus forent inserte, plenam obtinere roboris firmitatem. Presencium sub nostri regalis sigilli appensione testimonio literarum. Datum in Olomuntz anno Domini millesimo quadringentesimo vicesimoprimo feria tercia ante festum sancti Georgii, regnorum nostrorum anno Hungarie et cetera tricesimoquinto, romanorum undecimo et Bohemie primo. Ad mandatum domini regis Michael canonicus pragensis.
AČK_0115_H_I	Nos Johannes, Dei gracia prepositus sacrosancte Wyssegradensis ecclesie ac cancellarius regni Bohemie, notum esse cupimus presentium inspectoribus universis, quod cum serenissimus dominus noster dominus Johannes, rex Bohemie et Polonie ac Lucelburgensis comes, carere nollet, quin sibi bona nostre prepositure, scilicet in Wolframicz et Lisnicz, cum eorum pertinentiis venderemus, cui resistere non valentes, quia patronus nostre prepositure erat et quia ab ipso dictam preposituram habebamus, dicta bona eidem vendidimus pro duobus milibus marcarum. Et cum solucionem dicte peccunie pluribus annis ab ipso habere non possemus nec bona predicta in Wolframicz ab ipso recuperare possemus, frequenter ipsum sollicitavimus, ut saltem loco bonorum predictorum alia bona nobis dare dignaretur, ad quod finaliter ipsum dominum nostrum regem induximus, quia bona sua in Syrsin, Lechow, Sobyechlew et Lubeschowycz cum suis pertinentiis omnibus nobis et nostre prepositure pro dictis bonis in Wolframicz assignavit taliter, quod quadringentas sexagenas eidem adderemus. Et quoniam dictam peccuniam pro eo tempore habere non poteramus, diligenter quesivimus viam, per quam absque lesione nostra et nostre prepositure predicte veniremus. Sed quia bona nostre prepositure in Tatecz ex justis causis neccessario tytulo pignoris jam dudum pro trecentis sexagenis oportuit nos pro melioracione nostre prepositure exponere, fructibus non computatis in sortem, super quo litteras tam domini nostri regis predicti, quam nostras una cum litteris dominorum capituli nostre ecclesie dedimus patentes, rogavimus Stephanum, nepotem nostrum, notarium terre Bohemie, cui bona predicta in Tatecz per nos sunt obligata, ut dicta bona in Tatecz ad certos annos teneret, quibus elapsis absque alia redemptione peccunie sive dacione ad nos et successores nostros reverterentur, et quod ad hoc centum sexagenas nobis pro bonis in Syrsen domino regi dandas ista vice dare deberet, qui petitioni nostre in hac parte annuens se voluntarium obtulit ad predicta faciendum. Cum igitur duplex utilitas nostre prepositure ex tali facto dicti Stephani eveniat, una, quod ab obligatione pignoris dictorum bonorum sibi facte recedit, ut annos sibi demus aliquos, quibus dictis bonis frui possit et quibus elapsis dicta bona ad nos et successores nostros libere absque aliqua datione peccunie revertantur, que alias redire non possent, nisi eidem trecente sexagene per nos seu successores nostros solverentur, alia utilitas, quod propter dationem centum sexagenarum dicti Stephani, quas nobis dat et quas domino regi pro bonis predictis in Syrsen dare debemus, non oportet nos aliquam obligationem dampnosam bonorum nostre prepositure facere, quam alias nos necessario facere oporteret, que in dampnum nostrum et successorum nostrorum non modicum redundaret. Pro tantis igitur serviciis immo beneficiis nobis et nostris successoribus per dictum Stephanum exhibitis sibi et suis successoribus sive heredibus dicta bona in Tatecz cum municione et villis Werbczan, Bresen et Milsicz ac universis bonis ad ipsa pertinentibus nec non agris cultis et incultis, pratis, pascuis, silvis, rubetis, venationibus, aquis, aquarum decursibus, piscinis, piscationibus, molendinis et aliis utilitatibus, proventibus et redditibus omnibus ad dictas villas et munitionem pertinentes ad decem annos a festo sancti Georgii venturo proxime numerandos in omnem eventum locamus et locavimus volentes, ut infra ipsos annos dictis bonis in Tatecz et eorum pertinentiis supradictis fruatur et utatur libere absque nostro et nostrorum successorum impedimento aliquali, quemadmodum nos uti possemus. Volumus eciam, quod dictus Stephanus, heredes sui ac successores, cui voluerint, jus sibi ex hoc contractu sive concessione seu datione dictorum bonorum in Tatecz competens possint in vita et in morte ipsorum vendere, donare et in alium seu alios libere transferre omni impedimento nostro ac successorum nostrorum procul moto. Recognoscimusque nos de centum sexagenis grossorum denariorum pragensium plene per dictum Stephanum esse persolutos, fatemur etiam, quod nullam informationem eidem ibidem dimisimus, quare volumus, ut idem Stephanus, heredes et successores sui dictis annis elapsis possint omnem informacionem, que ibi erit, sive in satis agrorum, sive in equis seu peccoribus, sive peccudibus quibuscumque, sive in aliis rebus, quantumcumque parvis, existant, abducere libere sive vendere cuicumque omni impedimento nostro et nostrorum successorum remoto. Quia etiam municio in Tatecz reparatione indiget cum piscinis omnibus et alia omnia edificia, tam in municione quam extra, curie totaliter sunt ruinosa et corrupta, que necessario sunt propter conservacionem bonorum predictorum reparanda, petivinus dictum Stephanum, ut sumptibus suis repararet eadem et alia de novo faceret pro utilitate nostra et successorum nostrorum et maxime pro bonorum predictorum et curie in Tatecz et pauperum conservatione, qui precibus nostris annuit taliter, quod aliquos de dominis nostre ecclesie super bona predicta mitteremus, ut ipsi conspicerent et taxarent de consilio magistrorum, qui ad edificia intelligunt, quantum deberet ibidem impendere, ad que conspicienda et taxanda de consensu dominorum capituli nostre ecclesie misimus honorabiles viros dominos Dyrslaum decanum, Ekricum et Johannem Padwanum, canonicos dicte nostre ecclesie, qui postquam ibi fuerant, retulerunt nobis, quod cum centum sexagenis necessaria curie et municionis vix possent fieri et cum triginta sexagenis piscine vix repararentur, eidem igitur Stephano admittimus, ut usque ad centum sexagenas edificet in bonis predictis et triginta sexagenas super piscinas reparandas impendat, quas tamen impensas taxacioni quatuor virorum, duorum per nos et successores nostros et duorum per dictum Stephanum et heredes suos sive successores electorum, committimus ita, quod ultra summam centum sexagenarum pro edificiis et triginta pro piscinis taxare non possint, ad illam autem summam et minorem taxatio fieri poterit, si hoc videbitur illis, qui ad hoc sunt electi. Qui si concordare non poterint super, arbitrum eligendi habeant potestatem, cuius dicto impremissis tam nos et successores nostri, quam predictus Stephanus, heredes et successores sui stare debemus. Et dicto Stephano, heredibus seu suis successoribus dictam pecuniam, que taxata fuerit per predictos, nos et successores nostri infra annos predictos, quibus dicta bona tenere debent, solvere promittimus. Et nisi de ipsa soluti fuerint predicti, volumus, quod nomine pene tam diu dictorum bonorum omnium fructus teneant ipsis fruendo et utendo, donec de predicta peccunia intotum per nos seu successores nostros fuerint persoluti. Et ut predicta omnia et quodlibet eorum effectum suum consequantur, renunciamus pro nobis et nostris successoribus sponte et expresse in omnibus premissis et quodlibet eorum exceptioni, doli mali et in factum accioni, condictioni indebiti, omni privilegio exempcionis, dignitatis clericatus, omnique auxilio alio juris canonici seu civilis, et beneficio restitutionis in integrum, et specialiter juri dicenti, generalem renuntiacionem non valere, que nobis vel successoribus nostris contra predicta vel aliquod eorum de jure seu de facto possent competere seu quomodolibet suffragari. Petimusque dominos nostre ecclesie capituli, ut ad maioris roboris firmitatem predictorum assensum suum expressum darent ad predicta. Nosque Dyrslaus decanus, Minhardus custos omnesque canonici capituli dicte nostre Wyssegradensis ecclesie advertentes, quod omne id, quod racione subsistit, sancta deffendit ecclesia, et quia predictus contractus inter honorabilem virum dominum Johannem, prepositum nostre Wyssegradensis ecclesie, et dictum Stephanum celebratus rationabilis est et utilis esse dignoscitur, eidem diligenti super hoc consilio et tractatu inter nos et sepius prehabito expressum nostrum prebemus assensum ac etiam voluntatem et in testimonium predictorum sigilla nostra presentibus duximus appendenda. Actum et datum in Wyssegrad, anno Domini millesimo trecentesimo vicesimo sexto quarto idus novembris.
