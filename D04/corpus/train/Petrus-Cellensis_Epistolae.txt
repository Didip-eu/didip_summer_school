Domino suo Alexandro Dei gratia summo pontifici G . In grauissimis questionibus sicut olim ad Moysem , sic nunc , Pater uenerande , ab omni Ecclesia Dei recurritur ad beati Petri et uestram sedem . Tam enim communiter communis imponitur uobis sollicitudo omnium ecclesiarum , quam singulariter et specialiter Petro uidetur dictum . Et tu conuersus confirma fratres tuos ( Xxii ) . Ut tamen compendium de prolixo negotio uobis faciam , Ecclesia nostra Deruensis de manu potentis G . non liberabitur , nisi per manum omnipotentis Dei , nisi in arcu uestro , et brachio extento . Clamat itaque de angustia et afflictione sua ad uos , quia salus eius in manu Dei et uestra est . Non enim respicit ad adiutorium hominum , quorum uana spes , promissio cassa , nulla confidentia . Uobis autem sine dubio et sermo potens ad liberandum , et uirtus sufficiens ad redimendum . In umbra itaque uestra aut est ei uiuendum , aut sub umbra mortis , uidelicet G . deficiendum . Dic uerbo , sancte Pater , et sanabitur Ecclesia uestra . Ecce languore desperatissimo iam diu egrotat . Appone malagma , ut cuius est filia ex se languida , sit per te deuotissima ancilla et redempta . In ore huius nuntii nostri posuimus et que dicat et que faciat . Rem ut est latius ipse exponet , siue quomodo iustitiam in presentia episcopi Catalaunensis subterfugerit ; siue quomodo apud Remensem archiepiscopum sola frustratione causa dilationis appellauerit : siue quomodo interposita fide in domnum Henricum Trecensem comitem compromiserit , et postea resilire tentauerit . Capite uulpem que demolitur uineam nostram . Petitio nostra hec est , ut sub tali tenore ad archiepiscopum Senonensem remittatur causa , quod uel compromisso suo stare cogatur , aut possessio siue inuestitura nobis restituatur , quam Ecclesiam nostram aliquando habuisse probare poterimus . I , Domino suo et Patri Alexandro summo pontifici , fr . Petrus humilis abbas Cellensis , debitam subiectionem filii et deuotionem . Cui preter sinus paternos alia non suppetunt refugia , instantius eadem requirit in necessitate suffragia . Ad uos , Pater sanctissime , a multis que circumdant nos tribulationibus , et principum nostrorum oppressionibus merito confugimus , cuius studio et sollicitudini regendam Ecclesiam suam in mundi fluctuationibus commisit Christus . Iam enim perimus nisi respexerit naufragia nostra benignus Deus . Iustitia , ratio , ueritas , lex et equitas de die in diem a nostris finibus exterminantur , et earum memoria absque modo et misericordia exstinguitur . Proinde respiciat , quesumus , super nos misericordia uestra , ut uiuere possit anima nostra . Uale . I , Domino et Patri charissimo Alexandro summo pontifici , fr . Petrus Cellensium fratrum minus idoneus abbas , se ipsum cum deuotione . Ubi cause postulande perorare per se sufficit prerogatiua , solet rogantis etiam minus idonea recipi persona . Supplet nam que dignitas petitionis insufficientiam postulantis . Predecessorum uestrorum priuilegiis et beneficiis abbatiam Fontis Ebraldi sublimatam et communitam ubique diuulgatum et notum est in partibus nostr i s . Episcopus autem Pictauensis , cum rigare debuisset et fauere plantationi dextere Dei et uestre , nititur libertatem huius Ecclesie diminuere , et contra priuilegium consuetum abbatissam cogit professionem sibi et obedientiam promittere , quam sibi sedes Petri retinuit . Gloriam itaque uestram alteri non detis ; sed omni remoto mediatore , propria benedictione et protectione et abbatissam , et abbatiam ut dignum est , foueatis . I , Domino et Patri charissimo Alexandro uniuersalis Ecclesie summo pontifici , filius suus Petrus Cellensis indignus abbas cum omni dilectione obedientiam , uoluntariam subiectionem . De multa bonitate uestra plurimum confidens , etiam pro negotiis aliorum uobis aliquando scripsi . Nunc uero in propriis uestrum , Pater sanctissime , cogor expetere pium auxilium . Est autem huiusmodi pro necessitatibus Ecclesie nostre negotium . Habemus prioratum apud Cantumerulam , in cuius cemeterio ius sepeliendi omnes qui de castello sunt , et de quibusdam aliis uillis hactenus dignoscuntur habuisse . Constat etiam antiquitus non fuisse cemeterium in castello , dum ibi essent canonici seculares . Cum autem successissent regulares , ab antecessore nostro impetratum est , interuenientibus comite Theobaldo et Hatone episcopo Trecensi , quatenus ibi fieret cemeterium , tantummodo ad sepulturam canonicorum et conuersorum suorum . Abbas autem cum canonicis suis contra pactum ueniens , illos etiam , qui tam iure quam pacto in cemeterio nostro sepeliri debuissent , sepeliuit . Cum de his utrinque altercatum in curia Trecensi et ad iudicium uentum esset , appellauit abbas . Pro huiusmodi , Pater dulcissime , benignitatem uestram obsecramus , supplicantes ut et nuntium nostrum benigne suscipiatis , et petitiones nostras efficaciter exaudiatis . I , Uenerando Patri et domino Dei gratia uniuersalis Ecclesie summo pontifici , frater Petrus Celle sancti Petri Trecensis humilis abbas , quidquid potest . Qui nostram humilitatem alicuius momenti apud sublimitatem uestram reputant , utinam spei sue fructum in effectu precum suarum inueniant . Hinc enim et uestra benignior apparebit dignatio , et nostra confortabitur de uobis gloriatio , et amicorum pro impetratis gratiosior erit exsultatio . Amici nostri , imo ueritatis et honestatis , sunt isti , R . archidiac . et magister H . qui pro prepositura Suessionensis Ecclesie D . Guillelmo concedenda , pietatem et prouidentiam uestram adeunt . Guillelmus uero iste quam de magno genere , imo quam de bono sit , uel cuius filius fuerit , exprimerem , nisi uirtutes et probitatem patris eius in omni genere uirtutum adhuc in curia Romana spirare sperassem . Certe quod optabilius est , nec ramusculus ipse a radicis pinguedine paterne degenerat . Talem itaque suscitare in Ecclesia Dei cum omnino expediat , quia multi insurgunt aduersus eam dicentes : Non est salus ipsi in Deo eius ; non respuat dextera Dei et B . Petri , et uestra , quia faciet fructum iuxta genus suum ; quod omni obsequio et obedientia semper obtemperauerit preceptis curie Romane et summorum pontificum . Habet autem et duo brachia preclara et fortissima , quibus poterit releuare incuruantem , et rebellare refrenantem , quibusque umbraculum Dei protegat a turbine et a pluuia . Comes Henricus , et comes siue dapifer regis Theobaldus , hi fratres eius sunt , et erunt ei in omni auxilio et consilio . Ualete . Magister H . uir apud nos probate honestatis magistrum I . clericum nostrum et amicum nostrum docuit , et multa bona ei fecit . Hunc uobis attentissime commendamus . I , Domino et Patri Dei gratia summo pontifici Eugenio humilis conuentus Sancti Meuenni , humilem cum omni subiectione salutem . Ad sinum uestre pietatis qui debita humilitate recurrit , non solum materne lenitatis blandimenta , sed et paterne sollicitudinis solet inuenire indubia tutamina . In manu nam que uestra est post Deum pax omnium simul Ecclesiarum et nostra . Uestram itaque , Pater piissime , rogamus adesse beneuolentiam paupercule Ecclesie nostre ; et ne longiori tempestate conuellatur , diuinitus indulta auctoritate uentis et mari silentium placeat uobis maturius imperare . Ut itaque uehementius et celerius uestra erga nos moueatur clementia , nostra breuiter noua et antiqua intimamus pericula . Religionis disciplina et feruor monachici ordinis , tam nostra quam abbatis negligentia , olim in Ecclesia nostra in unum intepuerat . Zelo itaque zelatus pro domo Dei Israel sanctissime memorie Lucius predecessor uester mandauit humilitati nostre , et uenerabili episcopo nostro Ioanni , studiosius ordinem reformare , disciplinam renouare , et insolitam tumultuationem resecare . Eius itaque nos tam precepto quam grata exhortatione ab obediendum inclinati , ut uerum fateamur , ad radicem arboris securim extendimus ; et abbatem negligentem excidi uoluimus , ut uigilantiorem reciperemus . Sic domine et uenerande Pater fuerat , nisi totius malignitatis repertor Satanas rursus aduersaretur , et nisi domini archiepiscopi Turonensis facies et sententia iusta circa hoc negotium peruerse mutaretur . Nam que electionem nostram prius laudauit , et uestra auctoritate confirmauit , quorumdam uero malignantium postea ductus , ne dicamus seductus , machinationibus , nulla rationabili existente causa , aggrauauit erga nos et pastorem nostrum consilium suum , uolens et consulens illi gregem dimittere sibi commissum . Grauamen itaque iniuste sibi imminens abbas dum attendit , uestram recte audientiam appellauit . Post hanc autem appellationem , quidam de familia archiepiscopi et de mensa eius , insecuti et persecuti sunt abbatem nostrum , ita ut unum de monachis , unum de clericis suis cum equis et quibusdam caperent et turpiter tractarent . Eapropter uestram efflagitamus , pater et pastor uniuersalis Ecclesie , gratiam , ut oculo pietatis nostram attendatis miseriam , et causam nostram sinatis , imo precipiatis tractari non in archiepiscopi curia , sed in qua ex equo nostra audiatur et eius iustitia , seu iniustitia . Excuset autem abbatem nostrum , quod nequaquam uobis se presentauerit , tam illata iniuria quam corporis grauis infirmitas . I , Domino et Patri charissimo Rolando cancellario sancte Romane Ecclesie , frater Petrus indignus abbas Trecensis monasterii , id modicum quod est et quod potest . Nullis meritorum suffragiis subnixus , sed sola bonitate uestra confisus , nostris uestram adesse dignationem petitionibus deposco . Arctius siquidem uerbum promissionis uestre per nuntios nostros acceptum in corde reponens , tanquam mihi obligatam ipsorum iure personam uestram teneo . Ut itaque in causa de ecclesia de Uilla Mauri contra iniustitiam canonicorum pro nobis ualenter assistatis , non remordeat uos conscientia uestra , quia iusta est causa nostra . Ualete . Parisiensis episcopus exponet uobis tenorem facti . Senonensi archiepiscopo , frater Petrus Cellensis humilis abbas , se ipsum cum deuotione . Uinee Christi deuastatores uuas , siue eius ouilis oues lupi rapaces toto die deuorant , pede conculcant , manu dilaniant , et uestra , benignissime Pater , uigilantia obuiare dissimulat ? Quare non attenditis quid pro officio , quid pro sponsione , quid pro dilectione , summi pastoris ouibus magnus pastor debetis ? Certe defensionem , certe instructionem , certe sollicitudinem . Sed qualem , uel quantam ? Sine dubio quantam Christus , qualem Petrus . Christus enim diligit usque ad mortem : pascit Petrus secundum triplicem pastionem . Uerbis nam que , exemplis et miraculis pauit animas fideles Petrus . Non omnino cuilibet pastori impossibile est , pabulum diuini uerbi ouibus sue cure apponere , exempla bona demonstrare ; sed graue ualde est , miracula antiquorum resuscitare . Quod si supra homines huius temporis sit patrare miraculum , sufficit nobis fidele propugnaculum . Uobis siquidem in Petro dictum est : Pasce agnos meos ( Xxi ) , sana scilicet doctrina . Uobis rursum dictum est : Confirma fratres tuos ( Xxii ) , bono utique exemplo . Nihilominus claues regni celorum tenetis , ut hedos excludatis , et agnos admittatis . Interim in agro mundi , dum agnus et hedus simul habitant , hedus iniustior extollitur , agnus innocentior opprimitur , dum enim superbit impius , incenditur pauper . Quamobrem Sara , id est patientia Ecclesie , aduersus Abraham , id est pastores suos , conqueritur , quod Ismael secundum carnem ludat cum Isaac promissionis filio , cuius querimonie diuinum iungitur mandatum : Eiice , inquiens , ancillam et filium eius ( Xxi ) . Utinam , amantissime Pater , Ismael nostrum iuxta domini pape preceptum eiecissetis ! fiat tamen non mea , sed uestra uoluntas . Sacrarium nempe secretorum uestorum impudens perscrutator non attingam , sed humilis supplicator . Fortassis longa temporis dispendia resarciet plena et perfecta iustitia . Si ad diem illam datam probationes uel testes ducere me cum debeam , si placet , remandate . Ualete . I , Uenerabili domino et patri Hugoni Senonensi archiepiscopo , frater Petrus humilis abbas Cellensis , se ipsum cum deuotione . Si patienter dominus meus seruo suo , ubi pena debetur , plagas amicales admoueret , et ubi iustitia debetur , premium rependeret , tam facile confiterer culpam , quam secure sperarem ueniam . Prius tamen quam pelagus formidabilis censure ingrediar , an accusem , an deplorem sortem , qua huc delatus serenitatem uestram , siue merito , siue immerito , obnubilatam in me audio , satis anxie delibero . Quomodo enim non accusare uel potius exsecrari casum illum debeo , per quem tantum casum sentio ? Pereat omnis casus , a quo amicitie infertur occasus . Sit solitarius , nec laude dignus , qui uenas interrumpens dilectionis inimicitiarum conglomerat uirus . Rursus deploranda forte potius est sors illa , que cogit utrumque in precipitium , ut scilicet uel pruinam fugiens incurrat , uel arcum ereum , iuxta illud Amos : Dies , inquit , Domini tenebre et non lux ; quomodo si fugiat uir a facie leonis , et occurrat ei ursus , et ingrediatur domum , et innitatur manu sua super parietem , et mordeat eum coluber ( Amos U ) . Ecce amici et domini offendo maiestatem , si stetero pro Petro de Tornella . Ecce iterum frater dissipantis opera sua appellor , si quod bona fide , titulo iusto , et more ecclesiastico a me factum est dissimulauero . Hinc ciuile ius , inde ius naturale de me conqueritur . Sed quid ? Ciuilia numquam naturalia corrumpunt . Dicitur ergo mihi , imo non mihi , sed de me dicitur : Heccine est Cellensis religio ? heccine est ueritas ? heccine est fama ? Ecce quomodo adulterium , imo incestum fouet ; ecce quomodo carnem suam diligit , canones et Euangelium contemnit ; ecce quomodo iniquitati patrocinatur . Non a uobis , sed a uestris , charissime Pater , ista aduersum nos dicuntur . Uicem quidem mentiendo , et certe uera dicendo , reddere possem ; sed infrenat linguam meam sanctissime reuerentie uestre auctoritas , et conscientie mee professionis que non rumpenda integritas . Uictoriosissimo enim triumpho tripudiat aduersarius , si de castris patientie et humilitatis ad cuneum me prouocat impatientie et falsitatis . Tunc certe solummodo me suparatum estimo , cum irritatione quacunque terminos religionis transgredior . Audiant igitur , audiant obtrectatores mei . Carnem quidem meam diligo , sed post spiritum carnem diligo , sed secundum Apostolum : carnem diligo , sed non supra modum . Carnem tuam , ait Scriptura , ne despexeris ( Luiii ) . Beatus quoque Gregor . dicit : Sunt quidam qui diligunt , sed per affectum cognationis et carnis , quibus sacra eloquia non contradicunt . Et Apostolus : Nemo unquam carnem suam odio habuit ( U ) . Nos , inquiunt emuli mei , diligendam carnem concedimus , sed non contra iustitiam ; aduersatur autem prorsus iustitie adulterium siue incestus . Nihil uerius . Sed ego incestum ignoro , matrimonium legitime factum agnosco . Conuocaui nam que seniores , quos coniunctim et separatim , publice et priuatim diligentissime examinaui , nec impedimentum coniugii aduertere ex uerbis eorum potui . Testes quoque qui nunc proferuntur , alter est minus idoneus propter apparens odium , alter propter causam reticendam usque ad suum locum . Non itaque Euangelii seu canonum contemptor iniquitatem patrocinandam suscepi , qui de lege Domini iota unum aut unum apicem pro temporis opportunitate uolens non preteriui . I , Domino et Patri suo charissimo Alano Antissiodorensi episcopo , frater Petrus indignus abbas Cellensis , salutem . Uerum est quia caro et sanguis regnum Dei non possidebunt . Scio , nec de ignorantia excusor . Ambigo tamen , uirtus pietatis in una eadem que causa cum affectu carnis concurrens , utrum eque ponderet uel preponderet ad meritum . Sine merito nam que est sola carnis affectio , aliquando tamen cum exuberat , oneratur merito , sed utique malo . Sequax denique cum fuerit pietatis , honoratur merito , sed bono . Ubi autem preuia , tunc in ambiguum replicatur sententia . Semitas cordis mei ad plenum inuestigare obstante uarietatum caligine nequeo , quantominus apprehendere ? Sic astans turba phantasmatum cordis mei audit in interioribus , sic refert foris sensibus rem ut est exquirentibus . Ad quid hec quasi parabola , uel potius enigma ? ut his qui foris sunt , et de his que intus sunt iudicant , satisfaciam ; neptis nostre causam non affectu solo carnis me fouere , sed in spiritu uere pietatis et iustitie . Absit a sensu meo , imo a uestro , propter carnalem supradicte neptis copulam , meam eternis condemnare ignibus animam ! Quod procul dubio facerem , si matrimonium illegitimum defenderem . O domine , et semper pater , quando autem uolueritis , amice charissime , qua ascendit spiritus ille infidelitatis ad sanctam anime religiose sedem , ut fidem duobus inhonestissime uite et fame haberetis , et de amici expressa uobis ueritate hesitaretis ? que spes amicitie in me potuit subsistere , cum mihi non crederetis , et contra me testes falsissimos reciperetis ? Plane contra ueritatem , quam retinere me iam in aure persuaseram , eorum recepistis uerbum , certe qui pro uino uenderent iustum , et pro buccella uenderent si haberent primogenita ? Sic lesistis amicum ? Sed dicitis : Non est amicus qui obstitit in uia ueritatis . Plane , inquam ; ita est ut dicitis . Sed ubi est ueritas ? In numero ? Plures enim fuerunt . In ebriosis et impudicis ? Tales siquidem sunt in conductis gratia , pretio et timore . Ita esse , et si modo non affirmo , saltem presumptione maxima in hoc credere attrahor . Pessimus inimicus et aduersarius est nepti et marito eius auunculus , qui equitaturis suis et sumptibus forte illum deduxit . Archiepiscopus abbati , ut canonicos mitteret scripsit ; rebelles et inobedientes sero precedenti abbati ad tempus reconciliauit , donec fieret iniquitas . Est ne hic ueritas , uel saltem species ueritatis ? Fitne tediosa uobis hec nostra relatio ? Certe ut saluo gratie uestre residuo dicam , tediosius in sententiam processistis . Dilationem cur negastis ? Que lex , quis canon hoc docuit , ut uel una dilatio in hoc articulo negaretur ? Ne dicatis , quod eam habuerim , quia ante a uobis nec petii , nec impetraui . Prolati nam que in iudicio uestro , ita ut supputatio matrimonii fieret , numquam fuerant . Excessistis , domine , excessistis . Presumptuosus nimirum in hoc uideor , quod sic ad unguem episcopum abbas , dominum seruus de uiis suis redarguere , imo ab eo ei illatas iniurias referre presumo . Non facerem hoc , nisi auroram resurgentis amicitie per concessam et recognitam in litteris uestris culpam aspicerem . numquam petenti uenia deneganda , numquam penitenti culpa imputanda . Satis est . Mittite gladium in uaginam . Ualete . I , Charissimo domino et patri Hugoni Senonensi archiepiscopo , frater Petrus humilis abbas Cellensis , spiritum gratie et precum . Si patientiam monemur pro contumeliis rependere , quid pro gratia nisi gratiam tum lege nature , tum precepto ipsius gratie debemus reddere ? Etsi inimicos iubemur amare , amicis quid habemus facere ? credo tanquam ipsam animam nostram suscipere . Certa uero perfecti amoris hec est testificatio , si amicorum utilitati omnis postponatur occasio . Sic , sic magister M . non obliuiosus factus beneficiorum uestrorum , ne uobis materia scandali fieret , et iram regis uestra sublimitas persentiret , tulit in se periculum inimicitiarum , et ab honore interim , donec iniquitas transiret aduersarii , gratia uestri cessauit . Foueat itaque pietas , quem sic inuenit non ingratum alumnum experientia uestra , et contemperet malitiam molestiarum , quia spem habet in protectione alarum uestrarum . Tenerius nam que , imo secretius dicitur diligi , cui nihil charius fuit pace benefactoris sui . Facite ipsi pacem , qui nec paci sue pepercit propter uestram pacem . I , Domino et Patri charissimo Theobaldo Cantuariensi archiepiscopo et apostolice sedis legato , frater Petrus Cellensis qualiscunque minister , se ipsum . Facti sumus sicut consolati in consolatione sanctitatis uestre tam affectuosa , tam pia , tam plena dulcedine et charitate . Reddat uobis Spiritus Paracletus consolationem suam , quia respicere uoluistis misericorditer desolationem nostram . Suscitauit siquidem corda nostra etsi non emortua , iam tamen elanguida , susceptio litterarum uestrarum . Dominis et amicis nostris hanc uestram dignationem et consolationem ostendimus , et in spe uiua ex consilio eorum fratrem nostrum peregrinari ad uos destinauimus . Excipite illum , et quia uix in terra sua habet , ubi caput reclinet , interim sub umbraculo uestro militet , et stipendia ad nos condigna reportet . Confidimus equidem in bonitate Dei , et in liberalitate animi uestri , quam iam pregustauimus , quia , quamuis in baculo suo transeat mare uestrum , tamen sit rediturus in turmis multarum benedictionum . Discretione sanctitatis uestre fratres nostros et nuntios disponendos committimus . Dominum quoque et confratrem in omni oratione et beneficio omnium uestrorum uos annumeramus . Ualete . I , Domino suo charissimo et precordiali Ioanni episcopo Sancti Maclouii et Mag . presbytero , id quod est et potest . Charitas patiens , quod mirum dictu est , pene ad impatientiam me impellit . Uidi nuntium uestrum litteris uacuum . Quid hoc est ? Est ne tanta penes uos chartarum charitas , an sic uestra abbreuiata est charitas ? Que tam importuni silentii causa ? que ratio tam mute et silentis dilectionis ? Est ne , inquam , in Britannia consecutiuum , ut ubi sterilitas panis , sequatur et defectio cordis ? Et panis quidem inopiam audiebam , sed famem ex hoc uirtutum succedere non credideram . Certe farina et lecythus olei apud Sareptenam , ex quo Elias noster Dominus Maclouiensis de his gustauit , non defecit . Certe non defluit amor noster , sed influit , atque effluit . Et episcopum quidem excusat instantia laborum , sollicitudo ecclesiarum , compassio afflictorum , reconciliatio dissidentium . Clericum quid uetat scribere , quid impedit amicales litteras componere ? Desidia ? sed hanc studium excludit . Insipientia ? sed est ei litterarum peritia multa . Ignorantia nuntii uenientis ? sed mihi nudam salutationem detulit . Festinatio properantis ? sed plura sigilla pluribus attulit . Restat igitur condemnanda in amicis negligentia . Quia igitur oleum non misistis , aculeum sumitis ; et ideo pungi meruistis , quia ungere noluistis . Ualete . Si ualetis bene est nobis . I , Domino et Patri charissimo , Ioanni episcopo Sancti Maclouii frater Petrus Cellensis indignus abbas cum Apostolo in labore et erumna . Etiam in amaritudinibus nostris congratulatur anima mea : quanto magis in consideratione gloriose remunerationis ? Reminiscor siquidem , quia iusti in paucis uexati , in multis bene disponentur , et quia reddet Deus mercedem laborum sanctorum suorum , atque ideo non uana est exspectatio , ubi tam certa , tam grata , tam larga speratur remuneratio . Certa , propter ueritatem promittentis ; grata , propter consummationem desideriorum recipientis : larga , propter exuberantiam bonorum celestium in communicatione Diuinitatis . Hec reposita est in sinu nostro , hec inter ubera commoratur , hac quelibet insipida condiuntur , et gustui nostro commodissime aptantur . O anime mee dulcedo , quid putatis Dominum non attendere miserias compeditorum suorum ? non librare in statera eternorum iudiciorum penas filiorum ? Nonne , inquit , hec condita sunt apud me , et signata in thesauris meis ? ( Xxxii . ) Miror uos scripsisse destitutum patrocinio sanctissimi Patris nostri Bernardi , cum sancta eius anima nexibus expedita mortalitatis non charitatis , corruptionis non afflictionis , necessitatis non uoluntatis , liberius aures nunc appellet piissimi conditoris pro necessitatibus populi sui . Non mihi contingat de gratia ipsius diffidere , de orationibus eius desperare . Nimio uobis cum loquendi tantus desiderio uix finem facio . Quem enim sine fine diligo , numquam satis ei scribere , numquam satis loqui ualeo . Conuentus noster uester est populus , noster populus uester est , anima mea uestra est . Utinam uiderem uos antequam transiretis ad montes illos , ubi tot sunt , sicut audiuimus , pericula . Ualete . I , Domino et Patri charissimo Ioanni episcopo S . Maclouii , frater Petrus Cellensis humilis abbas salutem . Nullius ponderis esse in uera dilectione pomposa et uacua uerba , nouit qui charitatis medullam uel semel degustauit . Uanum certe et abiiciende simulationis reputo , replicare quotidie elementa amoris , ex quo fideliter et firmiter inheserit radicibus cordis . Metuentis quoque aut diffidentis est , semel natos amores sermonibus uelle renouare , quasi uetustas temporis soleat ueros affectus antiquare . Non est imaginis Dei ab inceptis deficere . Non est uirtutis uacillare , non est solii glorie Dei in diuersum se uertere . Annon anima ad imaginem Dei ? annon charitas uirtus Dei ? annon pura conscientia thronus Dei et sedes diuine maiestatis ? Ut ergo Filius , qui est imago Patris , que creauit semel , semper gubernat et regit , ut que uirtus Altissimi que operatur confirmat et perficit , ac denique incommutabiliter manet incommutabilis Dei sessio eternitatis ; sic radicata charitas et fundata de corde puro et conscientia bona et fide non ficta , ignorat occasum , corruptionem abominatur , mortem in eternum non gustat . Hec interno coagulo suo coniunxit nostros adinuicem affectus . Hec inter nos mediatrix , unico amore dulciter , fortiter et sapienter animas nostras conglutinauit . Hec in me uestrum tenaciter amorem effudit , et ad uos non dissimiliter me ipsum totum diffundendo contulit . Ad unicum itaque et specialem amicum singulari spe et unica rogo accedat uestra sanctitas . Non diffidat suum esse , cuius ueraciter affirmat se esse . Nisi autem iusta occasione inuenta ad nos ueneritis , satis de integritate amoris nostri diminuetis . Ualete . I , Domino et Patri suo charissimo Ioanni episcopo S . Maclouii , frater Petrus humilis abbas Cellensis quidquid est et potest . Miramur plurimum tanto nos tempore insalutatos a uestra paternitate quasi neglectos fuisse . Non credimus ex negligentia , sed forte ex ineuitabili occupationum uestrarum pondere sic oppressum siluisse . Clamamus tandem post uos . Uolumus enim suscitare compassionem in uobis passionibus nostris . Neque enim superbe est ab amicis celandum forte subrepens infortunium , nec contumaciter aut inuerecunde petendum necessarium suffragium . Precauendum utrumque , sed maxime alterum . Uitium utrumque , sed alterum patienti grauius , alterum roganti ignobilius . Malum nam que absconditum urget acrius , indecenter prolatum nocet apertius . Exoritur aliud a nobilitate nature , aliud a necessitatis propagine . Semper enim natura suis est contenta limitibus ; necessitas uero nullis reprimitur legibus . De uentre igitur necessitatis primogenita importunitas exorta , cum sit molestissima , quia manus eius contra omnes et manus omnium contra eam , amicorum numquam fores cum tedio pulsare ; numquam aures debet aggrauare . Quamobrem propensata deliberatione apud me ipsum decerno potius quantiscunque malorum confodi iaculis , quam quieta charorum silentia interrumpere congestis clamoribus et lacrymis . Suggerere tamen eis , quorum fides certa , amicitia indubitata est , non recuso tam dolores nostros quam necessitates , ut et satisfaciam proprie conscientie propter compendiosam insinuationem , et non ledam amicum propter contemperatam inordinationem . Utrumque siquidem suggerens operatur , et necessitatem non tacet , et amicitie leges retinet . Nam amicum uel non habet uel habere se non credit , qui fortunam suam quamcunque dubitat aperire , aut instat tanquam ab inuito aliquid extorquere . Amicus nempe tam omnium consiliorum dicitur esse conscius quam coadiutor in omnibus uoluntarius . Nolo igitur aures uestras implere uastissimis querimoniis , quia stultum est uerbis uelle explicare , ubi uidetur res fidem dictorum excedere . Hec idcirco diximus , quia nobilis Beati Aigulfi ecclesia cum omnibus appendiciis suis prorsus ita combusta est , ut nihil preter libros et sanctorum reliquias ab incendio seruaretur . Preterea et domos quamplures in cineres redegit , ut sic appareat in oculis nostris tanquam gallina , depilata , nec pennas habens quibus pullos suos protegat , nec cibos quibus alat . Non aliquid aliud exigimus a uobis , nisi compassionem , orationem , et consilium . Necesse est autem qui non habet ubi caput reclinet , Aigulfum peregrinari apud amicos et uicinos , et rogare quod solebat rogatus et etiam non rogatus prebere . Si uenerit ad partes uestras , suscipite illum , tanquam illum . Nostis enim quis sit , et quo honore dignus sit . Ad episcopum Carnotensem super hoc scribite , et ad alios quibus uisum fuerit . Ualete . I , Domino et Patri suo charissimo Ioanni Dei gratia episcopo Sancti Maclouii , frater Petrus humilis abbas Cellensis , quidquid est et potest . Ualet dominus meus ? uiuitne ? Ut credo , aut est alteratus episcopus S . Maclouii , aut alter a meo est substitutus . Si alter est , mirari , sed non dolere desino , tacuisse qui loqui non poterat . Nam surrexit nouus rex , qui non nouerat Ioseph . Si alteratus , nollem tantam fuisse alterationem , que pene accedit usque ad alienationem . Alienum ab amico equidem est , posse dissimulare eque et simulare . Non simulat amicus propter ueritatem ; non dissimulat , sed propter respirantem ardorem . Non simulat , quia sine adulatione ; non dissimulat , quia efficacissime nature existens , sepulcrum reputat latibulum , et non apparere existimat non esse . Non simulat , quia nescit ; non dissimulat , quia non potest . Hoc ignorat , illud non potest . Quid enim non nouit sapientia ? quid non potest charitas ? Quodcunque est , scire nouit sapientia ; quodcunque est posse , potest charitas . Non est scire , scire adulari ; non posse , posse obliuisci . O amice et domine charissime ! obliuioni an negligentie uestre obiiciam quod abstinuistis tam a uisitatione , quam a salutatione amicorum uestrorum ultra tempus et modum ? Est ne obliuio ? Si est , digna est morte , digna exsilio , que diadema tulit de capite episcopi , que de pectore rationale sustulit . Obliuio delet et quod precipuum est in honore , et quod fortissimum est in robore , id est sapientiam et memoriam . Rea ergo crimine tante maiestatis capite plectatur , et non memoretur ultra . Negligentia quid ? Non sit dissimilis in pena , que precessit in culpa . Talis etenim soboles tali de matre nascitur , ex negligentia scilicet obliuio . Doleo , Pater , excessum memorie uestre iam per biennium suspense , decessum quoque amicitie quatriduane multo tempore quasi sepulte . Nuntium saltem sue salutis , si uiuit , mittere debuit amicitia , cuius nature est semper odisse absentiam et appetere amicorum presentiam . Forte occupata est ; sed non est grata que semper est occupata . Mansio est , imo possessio , non occupatio , que iugiter retinet . Quis ergo ita preoccupauit , quinimo possedit amicitiam , ne libertate , ne ingenuitate sua utens radios suos ad nos usque expanderet ab annis prioribus ? Suntne montes interiacentes ? Est ne mare interiacens ? Est ne chaos magnum firmatum inter nos et uos , ut hi qui uolunt hinc transire non possint , neque inde huc transmeare ? Sed charitas omnem altitudinem exsuperat , sed aque multe non possunt exstinguere charitatem ; sed non est qui se abscondat a calore eius , sed attingit usque ad finem fortiter , et disponit omnia suauiter . In episcopo nostro , imo sancto et Dei famulo quis te , o dilectio , debilitauit ? quis obumbrauit ? quis hebetauit ? quis commutauit ? In aliis quidem non ignoro superueniente iniquitate uirtutem tuam debilitari , obliuione lucem tuam obumbrari , negligentia acumen tuum hebetari , totam substantiam posse odio commutari . Sed in sancto que iniquitas ? in studioso que obliuio ? in uiro forti que negligentia ? in pleno charitate quod odium ? Si quando enim tepescit , si quando flaccescit , si quando hebescit in sancto charitas , ea que extrinsecus sunt accusanda , non que intrinsecus . Obstacula enim opposita mentiuntur ueritatem superposite lucis , caloris et aciei . Oppone gladio ancipiti durissimum ferrum uel lapidem , retrocedit uis impenetrabilis . Murum spissum oppone igni , tardius calefacit . Candele accense suppone modium , in luce non gaudebit . Non est proinde putandum non lucere candelam , non ardere ignem , non secare gladium , sed contrariis obstaculis imputandum . Sic sanctorum uirtutes a radice sua non euanescunt , sed plerumque propter Sabbatum Iudeorum conticescunt . Aromata enim sua interim et in secreto distillant et repensant , ut cum dies opportunitatis illuxerit diluculo in effectum desiderati operis prorumpant . Eque tamen repensatur et desiderium ardens in otii quiete , et opus feruens in actione . Acceptat nam que Deus opus propter affectum , non affectum propter opus . Magnus , imo longus nobis est iste dies Sabbati , cuius ferias non feriales uel solemnes , sed ferales et olentes reputamus . Negligentia siquidem male olet , diligentia semper bene redolet . Iners Iudaizantium pigritia non diligit Sabbatum quia sanctum , sed quia otiosum . Iesus uero stabat in die magno festiuitatis et clamabat : Si quis sitit , ueniat ad me et bibat ( Uii ) . Uere magnus est dies festiuitatis . Magnum habet clamorem charitas uestra , iamiam loquatur , imo ueniat , imo et accurrat . Desiderat uos anima mea ; desiderant uos amici uestri . Ostendite faciem uestram , sonet uox in auribus . Episcopos diuites multos habemus , pauperem episcopum querimus , qui non habeat ubi caput reclinet . Adhuc penes nos reclinatorium non aureum , sed luteum , in quo aliquando quieuistis , habemus . Et de his hactenus . I , Domino suo et Patri charissimo Ioanni episcopo Sancti Maclouii , frater Petrus Cellensis qualiscunque minister , salutem que est in Christo Iesu . Spes que differtur affligit animam . Uerus amor in patientia sui desiderii quandoque non irascitur commendabiliter superari . Nihil enim pene aliud est in uita hominum , quod quadam arte mitigari non possit . Spes itaque aduentus uestri nuntiati quanto uberius amicum letificauit , tanto amplius ex mora dilationis hactenus affligit . Estuat siquidem animus in reuolutione fortuitorum casuum , nunc hoc , nunc illud reformidans contrarium subito accidisse . Quid plura ? Cogitatio preterit , et cogitatio aduenit ; morarum uero dubitatio nec ad punctum animo recedit . Alia , inquit , iamiam uenit ; alia forte non ualet . Ista incommoda temporis replicat , illa intolerabile negotiorum pondus anxia suspirat . Ecce quanta caligo , quanta suspicionum tumultuatio . Ubi ueritas ? cuiusnam supradictarum cogitationum uerior sententia ? An forsan error est , ubi latet quod uerum est , et non sententia ? Sed adhuc sub iudice lis est . Ex multis enim ambiguitatibus , aut uix , numquam certum aliquid sine doctoris demonstratione elicitur . Renuntiate ergo amicis diuine circa uos miserationis operam , ut omnimode soluto dubitationis uinculo , indubitanter aut uiam sinistram compassionis , aut dexteram apprehendamus congratulationis . Satis enim iniuriose deturpatur nobilis animus , si se non preparat mutuis obuiare beneficiis saltem equis passibus . Turpe etiam estimo , non omnimodo cauere superari beneficio . Unicum quid et singulare natura , siue creator nature , tanquam speciale priuilegium imagini sue hoc impressit , quatenus commodius et prestantius haberet stricta equitatis ratione dare quam accipere . Hanc uobis formam nec rubigo exsilii , nec paupertatis tinea excussit . Ex hac prodiit , quod magna pro paruis , pro uilibus cariora magnifice rependistis : quinimo solemne donum absque precedentis comparatione obsequii misistis . Species quidem doni carius estimanda ; sed affectio donatoris potius incomparabiliter est compensanda . Quidquid nam que aliud datur , in comparatione sublimis animi uilipenditur . Ualete . I , Domino et Patri suo charissimo Theobaldo Parisiensi episcopo , frater Petrus Cellensis humillimus salutem . Qui transuadari non potest fluuius occursantium causarum , tam ab exsecutione mandati uestri me inhibet , quam ab impletione desiderii nostri . Sermones enim de aduentu Redemptoris ut componerem uobis , id mandato acceperam ; sed malitie sollicitudinis sue etiam raritatem lucis dies presens adiunxit . Breues enim sunt dies isti ad lucendum , grandes et graues ad occupandum ; ita ut non sufficiat diei malitia sua . Nouit prudentia uestra , non concurrere quietem contemplationis et distensionem mentis per occupationes seculi . Coangustatum est pallium utrumque operire , imo utrumque operari non ualet . Quamuis enim in fronte duos quis habeat oculos , tamen ab uno eos officio disiungere non ualet , ut altero celum , altero contueatur terram : quantominus unam rationis et ingenii aciem simul ad tam diuersa porrigere poterit , ut eadem mente celestium mysterialiter et terrenorum causas discutiat ? Sic domine , sic Pater charissime , saltem nisi clausero , ne dicam si eruero oculum , qui me scandalizat ( scandalum enim est mundus querentibus Dominum ) reuelata facie gloriam Domini , siue faciem Moysi splendidam non contemplabor . Quale uero aut quam credibile est eius testimonium , qui nec uisa , nec audita loquitur ? imo refellendus et repellendus tanquam somnia narrans , qui cecus et manu tentans sicut talpa ; non de Scripturarum contemplatione asserit que dicit , sed idola cogitationum et phantasmatum suorum in templo Dei audet statuere . Non est , inquit propheta , idolum in Israel ( Num . Xxiii ) ; quia qui in lege Domini die ac nocte meditatur , et legis uestigia stricto pede obseruat , non diuinationes cordis , sed mentem legis quando scribit interpretatur . Hec ad excusandam non meam inertiam , sed oppressam miseriam prelibauerim . De his que circa me sunt credere Magistro debetis . Ipse uero narrabit de commotione ire comitis , quam nobis suscitauit latro ille potius Barrabas quam abbas , siue de aliis . Tres sermones de Aduentu Domini , et unum de Natiuitate orditus sum uobis . Ualete . I , Domino et Patri suo charissimo Eskilo Lundensi archiepiscopo , frater Petrus Cellensis abbas , omne bonum a Domino Deo . De superabundanti bonorum celestium gratia eatenus tam uultus quam manus uestre resudant , ut nisi uerecundia his temporibus ab humana regione se subduxisset , suffunderentur maximo rubore noti et amici uestri in benedictionum uestrarum largitione . Equidem malim dicere in dando uos pluere quam seminare . Nam qui seminat primum in spe percipiendi fructus seminat , deinde non fundit , sed spargit . Postremo non nisi culte terre semen suum credit . Horum nihil imitatur pluuia ; sed se ipsam ut sic dicam perdit in terre uisceribus , ut postea resurgens cum maxima frugum prole afferat fructum tricesimum , sexagesimum et centesimum . Aliud rursum charitatis indicium in pluuia reperio , quia sine delectu rigat fecunda et infecunda , fertilem agrum et sterilem , granum electum et germen reprobum . Est ne uirtutis , an uitii , hec bonitatis et beneficiorum prodigalitas ? Sed hoc Dei , nec aliud in eo inuenitur uitium , nisi , quod benignus ad ingratum , largus ad auarum , pius ad impium existit . Ista sua uitia comparant mansuetissimo innumera conuicia . Aliquando moti sunt pedes nostri mitissimi Dauid , quia eruperat pluuia mansuetissimi Dei super malos et iniustos , ita ut diceret : Sine causa iustificaui cor meum , et laui inter innocentes manus meas ( Lxxii ) . Exciderat a mente quod in libro Sapientie dicitur : Tu autem Deus noster suauis et uerus es et sapiens , patiens et in misericordia disponens omnia . Etenim si peccauerimus , tui sumus , scientes magnitudinem tuam . Et si non peccauerimus , scimus quoniam apud te sumus computati ( Xu ) . Ecce cuius imitator reprehenditur , qui de bonitate , siue largitate redarguitur . Annon Ecclesiastes ( Ui ) in concione sua proprio decreto et sententia , hoc malum estimat sub sole , ut cui dedit Deus diuitias et substantiam et honorem , non habeat in eis potestatem , sed extraneus illas rapiat ? Ad quid hec uobis uerborum congeries ? Ut ignis perpetuus de sancto altari cordis uestri non deficiat ; sed hac congerie magis ac magis conualescat , donec holocaustum uestrum pingue in nebula , in qua habitat Deus suscipiatur , et a cineribus omnium superfluitatum facies altaris eiusdem expietur . Ostiolum per quod aditus ad Sancta sanctorum patet , de lignis est oliuarum ; quia procul dubio iuxta sacre fidei tenorem non ei negabitur sanctorum ingressus , qui ab operibus misericordie non fuerit alienus . Suppresso pudore in auribus domini mei id persuaserim , non mea tamen presumptione , sed alterius persuasione . Nequaquam tamen difficilis ad persuadendum exstiti , faciei uestre , sermonis , et totius gestus insignia penes me retinens , nec me in humilitate similem reperisse de filiis hominum coniiciens . Non igitur ei scribere uereor , quem nisi malis et superbis uerendum non reor . Et de his hactenus . Ceterum culpari non debet seruus de contemptu mandati , cuius mens et uoluntas nulla negligentia reuocatur ab impletione uoluntatis domini . Ex uestra dignatione in mandato ab anno preterito accepi , quatenus Carthusienses fratres expeterem , et de maturando negotio uestro eos commonefacerem . Erat autem negotium , sicut scitis , quatenus ad uos mitteretur frater Rogerius , ad locum ordini illorum in partibus uestris perquirendum et preparandum . Disposuerat nam que in animo uestro plena et perfecta charitatis effusio , noua seminaria de omni genere sacrorum ordinum seminare prouinciam uobis a Deo commissam , ut exinde fructus , qui permanent in eternum , susciperetis ; et manipulos iustitie de laboribus eorum ad eterna tabernacula reportaretis . Iam non solum in herbam , sed in spicas Cisterciensis siue Clareuallis ordo ibi multiplicatione fratrum excreuit : nihilominus et religio Premonstratensis . Quia igitur gustauit et uidit prudentia uestra , quod bona sit negotiatio ista , ad ulteriora manum porrexistis , et de illo ordine , qui quasi cherubin , siue seraphin , immediate residenti agno , qui habet oculos septem et cornua septem , in throno gratie accedunt , gazas uestras exornare uoluistis . Ecce factum est ut imperastis . Acquieuit sanctus Carthusiensium fratrum conuentus iustis petitionibus uestris . Equidem res impetratu difficilis , sed quis uobis negaret , quod forte Spiritus sanctus in sancto templo suo suggerebat ? Certe nec illi , nec nos diffidimus , seruum suum fidelissimum et amicum Domini uos possidere , cuius famam et opera tam preclarissima reclamat mundus . Quod coepistis tam sancte , tam auide , tam que quodammodo intemperanter pre desiderio anime , sic effectui mancipate , ut melior sit finis orationis , quam principium . Ualete . I , Domino et Patri suo charissimo Henrico , Dei gratia episcopo Beluacensi , frater Petrus Cellensis abbas , salutem . Plus satis egena est beneficiorum recordatio , cuius titulus non inscribitur saltem uerbo tenus gratiarum actio . Proinde stylo ferreo in ungue adamantino profunde memorie mandaui manipulos liberalitatis uestre , ut nulla capitis uertigine uacillare , nullo temporalis reuolutionis diluuio absorberi , nulla denique obliuionis rubigine ualeant offuscari . Clarum , nouum , et recens penes me retineo semper beneficium acceptum . Quo animo gratiosus cum acciperem ferebar in dati et dantis deuotionem , eo in illa senescentis glorie defecatione mutato , robustius preparor ad obsequium , uerius eliquesco in amorem benefactoris totum animi balsamum . Superaccessit dono uestro uultus hilaris , animus gratus , modus honestus . Et manus quidem larga in beneficium totam se expandit , sed uoluntas , in circumstantiis doni se supermensurauit . Quid enim fuit conuocare diecesaneos abbates et priores ? Quid iterum indicii amoris expressit tam benigna persone et negotii nostri commendatio ? Quis non est admiratus tam despectam personam a fratre regis sic honorari ? ab episcopo Beluacensi sic amplecti ? a tanto homine tantillum monachum sic nominari ? Non sustinui que de me supra efferebantur , pre ruboris uerecundia , imo pro ueritatis conscientia , que admonebat me non esse illum de quo talia dicebantur , fugi , recessi , sed non longe , quia maiora pati cogebar instanti necessitate . Necessitate reuera pallium erubescentie reieci , cum amicorum fores ut acciperem intraui . Certe accepi a multis multa , sed a nullo tanta , quanta a domino meo . Uic i t notos , uicit alios amicos , uicit omnes uicinos et summa doni , et modus donandi . Non sum locutus , sed quia ueni , optime recessi locatus . Non enim beneficium rogando , sed ueniendo consecutus sum . Preuenit spondens lingua rogantis linguam . Pepercit regia nobilitas teneritudini frontis cito se in ruborem uerecundie conspergentis . Hec omnia beneficia tua , domine , signata sunt in thesauris meis . Quid ergo retribuam Domino meo pro omnibus his que mihi tribuit ? ( Cxu . ) me ipsum sine dubio , non contra legem me liberum in seruitutem distrahendo , sed seruum amicitie tue in libertatem uindicando . Potius enim libertate ista gaudeo , si seruus tuus sum munere amicali , quam libertate qua sum alienus ab officio seruiendi tibi . Ualete . I , . Domino et Patri charissimo Henrico Dei gratia Beluacensi episcopo , frater Petrus Cellensis abbas , zelo zelari pro domo Dei Israel . Hactenus in palestra prelium ignaue uires non deposcebat egregias . Satis fidum erat equitare sine lorica , sine lancea , sine gladio . Sed nunc qui habet gladium tollat similiter et loricam . Ecce tempus , ecce dies , ecce causa , ubi fortissimi Israel gladio accingi debent super femur potentissime . Nam ecce Philisthiim , qui secundum carnem in baculo arundineo ambulant , de foueis occulte malignitatis erumpentes , castra innumerabilia , castra fortia , castra fulgurantia posuerunt . Octauianus princeps est militie , ne dicam malitie huius qui sine Deo , ut dicitur , pro Deo uult regnare . Ecce ipse non uelum templi , sed tunicam Christi , non saccum mortalitatis , sed soccum maiestatis in Christo et Ecclesia iterum rescindere nititur . Hoc abominabilius reputat unitas Catholice fidei , quam perfossionem lateris , pedum confixionem et manuum Christi . De perfossione nam que redemptio , de confixione comparata est nostra liberatio . Sed quid de scissione , de diuisione , de schismate , nisi anathematis uibratio , animarum damnatio , morum deprauatio ? Ecce aqua contradictionis , ubi iurgati sunt filii Israel . Tu uero , domine mi , quid ? Sta cum Iosue , imo cum Iesu euaginato gladio , dic omni transeunti : Noster es , an aduersariorum ? ( Ios . U . ) Habes Alexandrum , imo Petrum , aut potius Christum , qui habet ministros Petrum et Alexandrum . Quis timere poterit cum Alexandro potentissimo ? quis uacillare cum Petro supra petram fundato ? quis non superabit cum Christo , cui data est omnis potestas in celo et in terra ? Noui in te regiam animositatem , noui contra inflexam iniustitiam inflexibilem ceruicem ; noui ardorem zeli . Age ergo pro dignitate officii , pro sublimitate natiui sanguinis , pro religione ordinis , pro debito Christiane professionis , quod debes et potes . Multum enim debes : nihilominus et plurimum potes . Satis dictum est sapienti . Sanum et incolumem te custodiat manus dextere Dei . Uale . I , . Domino et Patri charissimo Balduino , Dei gratia Nouiomensi episcopo , frater Petrus abbas Cellensis , non auferre sal federis Dei sui ab omni sacrificio . Scriptum est : Honor regis iudicium diligit ( Xcuiii ) . Angeli autem Dei in celo sicut sunt ministri diuine uoluntatis , ut fiat sicut in celo et in terra , sic equissimi moderatores sunt diuini honoris , ut utrumque pedem regis sui , misericordie scilicet et iustitie , sic uestiant cum digno honore , ne altero neglecto uocetur palatium domus discalceati . Iam pene in terra nostra conqueritur iustitia aduersus misericordiam , dum agrum iustitie nemo uelit excolere , neque pondus diei et estus pro conuentione denarii diurni portare . Confluunt autem glomeratim uiri diuitiarum et deliciarum ad amena prata misericordie , et non uere , abscondentes manum sub ascella , et folia ficus sue turpitudini consuentes , et consulentes , dicentes que : Pax , pax , et non est pax ( Xiii ) . Hec , domine et Pater charissime , non ex supercilio Phariseorum , sed suauitate litterarum uestrarum dulciter commonitus rescripserim uobis . Ualete . I , . Domino et amico suo charissimo Thome , cancellario regis Anglie , frater Petrus humilis abbas Cellensis , se et sua . Quem fortuna non extollit prospera , magis pro humilitate quam pro sublimitate est admirandus . Gloria in uobis cum prosperitate , ut accepi ab his qui uiderunt et nouerunt , ambitiosius quam contentiosius contendit , nec confundit aliquando superata , nec unquam insolescit de uictoria . Cedit gloria prosperitati , sed gloriose , sed prospere . Quelibet obtineat , humilitatem seu moderationem non amputat . Gloria accedit , sed non superba ; prosperitas uenit , sed non effusa . Inde est quod de nube tante sublimitatis ad latibulum nostre paupertatis misistis , quia uenire non potuistis . Rogastis de familiaritate et amicitia . Quod rogastis , si admitteretis , admirationi procul dubio habendum esset , pro inequali rogantis et rogati fortuna . Que enim proportionalitatis habitudo inter abbatem Cellensem et cancellarium regis Anglie ? Pene non est comparatio , ubi non est existimationis adaptatio . Secundum post regem in quatuor regnis , quis te ignorat ? Primum in miseriis fratrum nostrorum , quis me non reputat ? Dicam de compendio , quia quantum de uobis excellentiora , tanto de me sentio et scio uiliora . Nullo igitur modo ad ingressum amicitie manum porrigo ; sed si uel de grege accidentalium amicorum fuero , bene me cum fecisse dignationem uestram estimabo . Primitias autem illas non mitto , quia ampliorem gratiam facere propero . Non habebam sermones illos magistri G . sed quero , et statim scriptorem cum omni instantia huic operi ad opus uestrum designo . Ualete . ( Uide Patrologie t . Cxc , inter S . Thome , epp . , , . ) Ii , . Domino et Patri suo charissimo Petro Dei gratia Uenerabili , Cluniacensium abbati , frater Petrus humilis Cellensis abbas , se ipsum . Igniculum scintillantis in me spiritus uestri cineres nostri tenaciter euaporant , et carbones Seraphin numquam exstinguendos assidua meditatione renouant . Tetigistis , fateor , in me non labia oris , sed uenas cordis . Aculeus siquidem collocutionis inter nos habite , nostras interiores medullas perforauit , ac in consideratione sui omnia anime interiora coegit . Reuera sermo ille efficax fuit ad torpentis anime excitationem , ad uite huius momentanee inspectionem , ad regularis professionis obseruationem , ad angelice puritatis emulationem , ad summe et ineffabilis Trinitatis expeditam contemplationem . Uiuus , quia de uera uita ; purus , quia de puritate summa ; uerus , quia de ueritate eterna . Non parcit malis , sed placet bonis ; remordet uitia , uirtutes suadet . Adducit in lucem obscura : tanquam speculum perlucidum uultus prospicientium renuntiat . Fateor , in huius contuitu rugas meas inspexi , et quod in interiori homine pulchrum prius estimaueram , deforme reperi . In lucerna ista accensa domum euerri , et in peculio multo minus quam computaueram accepi . Marcidum inueni quod floridum credidi . Et quid plura ? Fetores niduli mei uix fero , quia ibi reptilia , quorum non est numerus , aspicio . Urticarum ibi punctiones , spinarum compunctiones , ueprium complicationes , et tam paliuri sollicitudinum , quam cardui affectionum non parcentes exustiones . Quid nam que peccatum , quid pena peccati , nisi stimuli mortis animam cruentantes , lacerantes et dilaniantes ? Misera miseris suis depascitur anima : Mors , inquit Psalmista , depascet eos ( Xluiii ) . Unde Isaias : Dilatauit , inquit , infernus animam suam absque ullo termino , quia non habuit populus scientiam ( Isai . U ) . Nimium , nimium que certe se infernus dilatat , cum etiam quosdam in corpore uiuentes gehennalibus conscientiis iamiam excruciat . Sed usque ad ostium , ceu hostiam crucis , et non ultra , cruciatus isti pertingunt . Cetus nam que iste , qui etiam Ionam deuorat , omnia rapit , uniuersa deuastat , in gutture et uentre malite sue quidquid extra arcam inuenerit includit . At quam felicius et quam iucundius anima cupientem se caperet , deuorantem se absorberet , persequentem se triumpharet ? Draco enim sic illuderetur , sic denique mors interficeretur , sic anima liberaretur . Utinam sic se uindicaret anima de aduersario suo , imo utinam infernales sic absorberet in presenti miserias , ut nullas in crastinum futuri iudicii dimitteret penarum reliquias ! Utinam , inquam , reliquias saluationis , que diem festum agent , potius exspectaret anima mea , quam reliquias fecis , que subsidunt in calice , qui est in manu domini , uini meri plenus misto ! Reliquias prandiorum tuorum , Domine Iesu , suspiro . Uenter meus absque spiraculo en totum se expandit , et de micis siue reliquiis tuis repleri appetit . Quero etiam uinum , quero et uestimentum . Opto quoque a sanguine peccati , sanguine tuo mundari ; opto lineis tuis , Iesu , uestiri , quibus in sacris uisceribus uirgineis insignitus , ad offerendas preces et munera pro nobis processisti . Hanc sacrosanctam in sancto cene conuiuio exuisti , in cruce conscidisti , in resurrectione innouatam resumpsisti , in ascensione uultibus paternis in propitiationem nostram representasti . Laua me a sordibus , sana a doloribus , mundator filiorum Leui , reparator filiorum Dei . Quod si manum iam glorificatam clementissime ad tam ulcerosa officia inclinare , propter defluentes egroti assiduas rheumatizationes refugis , habes aliam inferiorem manum , sed bene doctam , sed satis gratiosam , sed similem nobis passibilem , cui si dederis , imo si iusseris , facile curationes animarum nobis propinabit . Cluniacensem tuum loquor , cui dedisti in corde sapientiam , in ore facundiam , in sermone gratiam , in uultu auctoritatem , in operatione uirtutem , in intellectu subtilitatem . Dedisti ei et licentiam , ut secundum cor tuum operetur , et laborantium officinas ingressus , manibus tuis confectam medicinam pro cuiusque ualetudine dispenset fideliter , et nummum gratie pro gratia opere dispensationis reportet . Grauaris quidem , domine charissime et Pater , in hac administratione tante multitudinis , tam spatiosis decursibus , ut modo ad celorum fines curribus igneis amore auido contendas : modo ad terre inferiora et partes ultimas sollicitudine populi proni in culturam uituli comedentis fenum resilias : modo tam procul , modo tam prope , modo supra nubes , modo iuxta Gel etiam infra ciues , modo supra spiritum , modo infra te ipsum cogaris te leuare et deponere . Laboras si non amas ; laboras , sed si fructum non uideas ; laboras , sed si finem non speras ; laboras , sed si retributionem non consideras . Et de fine quidem scriptum est , quia ecce finis uenit , uenit finis ( Uii ) . Denique appensum est in statera laboris tempus , et inuentum est minus habens , quam retributionis denarius . Non in dies et annos producitur labor , quia in modico , et in breui fiet laborum retributio . Iterum de fructu uidendum est , quia fructus tuus , fructus sublimis est , fructus lucis , fructus benedictionum Domini , fructus innumerabilis . Dinumera stellas celi , dinumera arenam maris , et dinumerare poteris fructum horti Domini , scilicet Ecclesie Cluniacensis . Quid dicam de dilectione ? Annon amas , Pater amantissime , dilectum ex dilecto , uulneratum charitate in ligno ? Noui , noui ego , nouit et angelus tuus dilectionem tuam , flammescentem in Deum fortiter , recalescentem in proximum non mediocriter . Denique pius et largus remunerator non solum operum , sed et affectionum , ante faciem tuam Christus Iesus accinctus plena manu precurrit , in latere claro uultu concurrit , et post tergum extenso brachio succurrit . Precurrit ut preuius , concurrit ut socius , succurrit ut medicus . Precurrit ut imiteris , concurrit ne lasseris , succurrit ne labores . Precurrit predestinatione , concurrit uocatione , succurrit iustificatione . Iacob in utero matris preuium habuit , cum non ex operibus , sed ex uocante dictum est : Iacob dilexi , Esau autem odio habui ( Ix ) . Angelica quoque natura in confirmatione sue stabilitatis concurrentem gratiam habuit . Saulo in languore sue infidelitatis nonne gratia de celo succurrit ? Post hunc currens non deficies , cum isto uadens ad omnia sufficies : huic toto totus innixus omnia te posse non desperes . Omnia , inquit Apostolus , possum in eo qui me confortat ( Iu ) . Pennis quidem paterne , necnon et materne generationis reuolat iste Filius Dei , et preuolat ad sinus paternos ; sed tamen gressum retardat , sustinens lassos . Itineris quoque duriora et asperiora sibi non ignarus , sed benignus secernit . Non enim est dolor , sicut dolor eius , et nobis planiores semitas , lapides de uia tollens , proponit . Unde ait : Pacem meam do uobis , pacem relinquo uobis ( Xiu ) . Quasi guerre uestre et debiti penalis discrimina persolui , et pacis integre remedia indulsi . Partem , inquam , suam meliorem , non molliorem fecit , quia simul molliorem et meliorem in mundo , ubi pressuram promittit , neminem posse habere docuit . Uolo quidem ego meliorem , sed ex gratia ; eligo sepe molliorem , sed ex humanitatis natura . Non sic uero , non sic legit Deus . Diuisit enim aliter . Seorsum , sed sursum posuit meliorem . Homines autem tanquam molliores , infirmiores , seu inferiores , adhuc limum plasmationis pre oculis habentes , molliora et dulciora , non meliora et duriora appetunt . Optioni siquidem nostre relinquitur , utrum accipiamus meliora , sed duriora ; an molliora , sed deteriora . Uideo autem humanitatem meam frequenter et diu in hoc discrimine uacillare . Modo enim tentat et attrectat durum propositum , quia melius ; modo relabitur ad molle , quia delectabilius . In istius contractu placet emptio , sed displicet conditio ; in alterius contractu facilis conditio , sed uilis emptio . O anceps , o dubia negotiatio ! Superflua carnis equidem delectatio non usquequaque est omni homini odiosa , sed multum quesita , multum appetita , multum que a multis amplexata . Sed quousque ? Modica est , transitoria est ; etiam cum esse uidetur , non est . Se ipsam consumit , se ipsam destruit , in se crudeliter seuit . Acerbius tamen damnum quod naturam ledit , quam quod se ipsam interimit . Intrat huiusmodi delectatio , et natura fugit . Rerum omnium domina ancillam istam uelut pestem refugit uelut mortem euitat , uelut infernum cauet . numquam enim aut raro in una sede morantur , uix aut numquam operantur . Semper nam que alia est operatio necessitatis , que et nature , alia superflue delectationis . Uerbi gratia , cum sepelitur aliquis uino , cibo usque ad nauseam ingurgitatur , eneruatur luxuria , nonne hinc luget natura ? nonne egrotat ? nonne grauiter laborat ? Citius procul dubio deserit hunc flos etatis , et morbi siue mortis intempestiue accersiuntur nuntii . Hec tamen opera carnis esse , siue superflue delectationis , quis ignorat ? Natura uero his gaudet abstinere , et , ut ait Seneca , paucis contenta est . Et ratione quidem ista regitur , illa uero abusione . Illa in ueritate ambulat ; monstri uero huius facies blanda , ut decipiat ; sed in posterioribus circumfert aculeum scorpionis , ut perimat . Mentum simplicium apprehendit , sed inguina ferit . Cohors et tribunus synagoge peccantium huius principatum sibi assumit in caput et regem , et respuit super mulam regis uerum Salomonem . O peccatum ! o iniquitas ! Pater mi , pater mi , currus Israel et auriga eius ( Iu Xiii ) , non sileat saltem in ore uestro spiritus iusti Nathan , non sinat fieri tantum nefas in Israel Dei . Sceptrum nam que regni superflua carnis delectatione obtinente , que pax super Israel ? Imo que iura non subuertuntur ? que leges non obliterantur ? que ratio non exsulatur ? que uirtus non confunditur ? que boni species non suffocatur ? Quod genus erroris non extollitur supra omne quod dicitur Dominus aut quod colitur ? ( Ii Ii . ) Hec radix est peccati , totius honestatis tinea , fouea uitiorum , puteus demonum , uorago animarum . Recludite , obsecro , recludite feram istam pessimam , que deuorat Ioseph nostrum ( Xxxuii ) , uel potius filios Iacob et Ioseph . Certe nimium efferatur , et rupto propositi ac religionis repagulo usque ad Sancta sanctorum Cluniacensis ordinis , imperii sui fines propagare conatur . Ubi enim sine licentia comeduntur carnes , nonne Ade preuaricatio renouatur ? Nonne uoti et sancte institutionis paradisus uiolatur ? Nonne legitur , quia inebriabo sagittas meas sanguine , et gladius meus deuorabit carnes ? ( Xxxii . ) Sanctitatis opprobrium , religionis abominatio est , non quidem carnes edere , sed cum sanguine inobedientie . Unde a sanguine et suffocatis iubet lex abstinere . A suffocatis non abstinet , qui furtim edere non timet . Periculo nam que prelatorum fiunt transgressiones commissorum . Uasorum custodes sacrorum puniuntur , cum negligentia sua de templo Domini asportantur , et usque ad manus concubinarum regis Babylonis humiliantur . Sapientiorem me non doceo , sanctiorem non instruo , feruentiorem non excito , studiosiorem non prouoco , sed timores meos manifesto , sed dolores aperio , sed consilium quero , sed euadendi semitam interrogo . Audio principes populi suspensos in patibulis , et affixos contra solem propter peccata populi , et somno uacare ualeo ? Dicentem Iacob ad Laban in summo articulo iudicii lego : Oues tue et capre steriles non fuerunt . Arietes gregis tui non comedi , nec captum a bestia ostendi tibi : ego damnum omne restituebam : quidquid furto peribat a me exigebas , die noctu que estu urebar et gelu , fugiebat que somnus ab oculis meis , sic per uiginti annos in domo tua seruiui tibi ( Xxxi ) . Hec , inquam , lego , et non inconsolabiliter inertiam meam lugeo ? Ubi nam que oues cure mee ? ubi capre non steriles ? Qui enim a pueritia sua in claustris regulariter eruditi sunt , et tunicam uite atque conuersationis sue immaculatam seruauerunt , oues Domini sunt . Qui de seculo fetorem luxurie fugientes , penitentie habitum sumunt , capre Domini nihilominus sunt . Sed ubi Iacob , ubi abbas tam sedulus exhortator , tam feruidus redargutor , tam cautus prouisor , tam beneuolus persuasor , tam contra rabiem luporum potens , tam contra morborum pestilentiam sapiens , tam ad eris intemperiem patiens , tam ad latronum insidias prudens , tam fidelis in commisso , tam uigil in euitando damno , tam perseuerans in incepto seruitio ? Damna Domini mei uideo , sed quomodo resarciam , ignoro . Esset quidem iusta recompensatio , si numero numerum equarem , si pretium par pari pretio restituerem . Nunc uero cum non sit mihi nisi una anima , si perierint per culpam meam tres aut quatuor , quid faciam ? An ne triplicatam uel quadruplicatam penam persoluam ? Quod si quoquo modo penam istam pati possem , centuplicatam forte qua patientia sustinerem ? Ista attendens miror me non mirari , expauesco me non expauescere . Certe non est somnus simplex ; sopor aut lethargia est , que me tenet . Obsecro , mittite antidotum . Ii , . Domino et Patri suo charissimo Hugoni Dei gratia Cluniacensi abbati , frater Petrus humilis Cellensis abbas , se ipsum cum deuotione . Serenior post nubila dies succedit : dulcedo crescit ex amaritudine precedenti ; ruina statum amplius commendat . Sic in auditu commotionis magne , que in Cluniacensi electione facta est , non parum concussa sunt uiscera nostra , sed rursum in concordia letata est anima nostra . Ab occasu enim sancti patris nostri , predecessoris uestri , eatenus tanquam parturiens erat , donec reciperet uirum alium , qui consolaretur eam ab operibus suis . In dolore suspirabat , sed ecce iam non meminit pressure propter gaudium ; quia et libertatem recepit , et unum de filiis uteri sui cum principibus populi sui collocauit . Filii alieni mentiti sunt ei , et claudicauerunt a semitis suis , quia non ex ore Domini , sed ex propria usurpatione et consilio Achitophel regnare attentabant . Odiosa nimirum presumptio . Cluniacensem tam castam matronam prostituere , tam religiosam publicare , tam honestam deuenustare . Reprimenda temeritas matrimonii , leges tam petulanter infringere , ut non uoluntas nobilissime puelle queratur , sed uiolentia inferatur , torus immaculatus non cum reuerentia poscatur , sed impudice exigatur . Prorsus inaudita miseria , si hac necessitate materfamilias addicatur , ut non tanquam libera , cui uult nubat , tamen in Domino , sed cui respuit nolens succumbat famulari , imo concubinatus obsequio . Ubi est : Non uos me elegistis , sed ego elegi uos ? ( Xu . ) Ubi est : Non sumat quisquam sibi honorem , sed qui uocatur a Deo tanquam Aaron ? ( U . ) Annon ista libera est , liberam habens electionem in libertate spiritus , cuius et ancilla et sponsa est ; ancilla utique ex deuotione , sponsa ex charitate ? Ubi , inquam , reuerentia sponsi , sponse gloria , quam Ioannes Baptista reformidat , Moyses uelat , Rebecca operit pallio , cherubim glorie obumbrant , et quam caro et sanguis si contingit , ut fumus euanescit ? Caro , inquit Apostolus , et sanguis regnum Dei non possidebunt ( I Cor . Xu ) . Idcirco Moyses soluit calceamentum de pedibus suis , ne si forte in terra sancta curis carnis impeditus consisteret , faciem in rubo radiantis Dei offenderet . Non estimo leue dispendium , flammeum gladium atque uersatilem nuda manu accipere , uel cecis obtutibus fornacem iracundie inconsulte transilire . Culmen huius honoris , uel potius oneris , tam est pendulum ad casum , quam debile ad ilatum . Urit sollicitudine , pungit timore , urget inquietudine . Fortuna si utrinque et undique uersata discutiatur , plus meroris et minus letitie refert . Iugiter siquidem ratiocinatio supputanda , tam accepti muneris , quam soluendi debiti ; hinc equitas iudicis , illinc difficultas iniuncte administrationis pensanda . Uenia etiam speranda , si non obstiterit punienda negligentia . Tempus numerandum , usura replicanda , fructus computandi , et summa totius dispensationis colligenda . Si minus inuentum fuerit , danda ante articulum supremum pecunia ad mensam , renouandus ad nummularios uirtutum siue fidei cursus . Gratia pro grauitate discriminis imploranda ; arbitrium pro posse impendendum , legatio excusatoria pro impossibili mittenda . Ex equo enim si ad pugnam congrediatur , nulla proportione ad dominum homo miser et inualidus subsistet . Pondus terre , celi infinita spatia , diffusiones eris , et maris profusiones intra pugilli angustias facilius coarctabis , quam Deo celi paria respondere possis . O abbas Cluniacensis , attende quia fecit tibi magna qui potens est , et sanctum nomen eius ( I ) . Fecit tibi Deus ut deus , ut pius , ut bonus . Exaltauit humilem , deposuit potentem ( ) . Ecce itaque oculus monachorum factus es , speculum et exemplar huius ordinis . Si oculus tuus simplex fuerit , totum corpus monachorum , quod est congregatio Cluniacensis , lucidum erit . Si autem nequam fuerit , etiam corpus tenebrosum erit . Uide ergo ne lumen quod in te est tenebre sint ( Xi ) , ut sic loquar . Facit audere , quod uestibulum familiaritatis tue aliquando penetraui , et religionis tue sancta deuotio . Sed de his hactenus . Ceterum more nostro obediens amantissimo et pie recordationis uiro , domino Petro abbati , fideiussi cum abbate Arremarensi pro eo multam pecuniam aduersus Hulduinum de Uendopera . Priores quatuor proinde secundario , ut regressum ad eos haberemus , accepimus fideiussores . Hi sunt . Ii , . Domino suo et patri charissimo Hugoni abbati Cluniacensi , frater Petrus Cellensis , salutem . Iustitia nostra superabundare debet iustitie Scribarum et Phariseorum , et non subiacere . Miror iustitiam hanc quis nouus legislator uel unde attulit , ut non restituatur a principali debitore pignus fideiussori a debitore detentum . Miror et nouam benignitatem uestram , que nec semel respondere uoluit iam secundo uocanti . Durius hoc silentio quam damno permoueor . Ad damnum enim leuius ferendum cooperatur patientia , cum illud noueris resarciendum amici bona et noua gratia . Silentium uero post beneficium mortui beneficii representat sepulcrum . Malum tanquam abortiuum amici primogenitum facere , cum potius semper obsequii memoria uigere debeat , et uiuere apud amicos . Et damnum , et damni hactenus patientiam prestabam ; sed amicis , sed dominis , sed ueracibus monachis , qui et si me ipsum uellent inuadiare possent . Sed quid dicam ? Plane minus dicam , ne forte et cum pecunia amicos perdam . Dicam prorsus , dicam . Quicunque forte hoc audieritis , quod Cellensis simplicitas sic elisa , ne dicam elusa , si ab amicis suis charissimis , pro quibus et se , et omnia sua ponebat , nolite annuntiare in Geth , neque in compitis Ascalonis . Hoc potius et si non uerius dicatur : abbas uetera non nouit debita . Nam cum audierit et creditoribus satisfaciet , et fideiussores liberabit , et gratiam amicis equa lance rependet . Ualete . Ecce calami nostri ualde fatigati pro labore suo mercedem reposcunt , bibere in calice , post estum et hiemem . Ii , . Domino et Patri suo charissimo Hugoni uenerabili Cluniacensi abbati , Petrus humilis abbas Cellensis cum omni deuotione . Una eadem que hora , denique et ore uno , saporis dulcedinem a medullis epistole uestre accepi , et reciproco munere manum ad scribendum deflexi . Semper nam que nescio quid plus dulcedinis habet res presumpta primo uoluntatis appetitu , quam post desiderii tempus . Nolui igitur opportunitatem tanquam recalefaciendam in horas differre ; unde fueram quasi monitus ipsa tante maiestatis dignatione . Et primum quidem moram damnosam , sed bene compensatam , hac satisfactione remitto . Deinde negligens inueniri apud uos in huius officii munere precaueo . Chartam et charte scripturam satis eleganter compositam suscipiens , semel non aspicio , sed diligentiam hominis , etiam in paruissimis rebus non pretereundam in memet ipsum cum admiratione replico . Exemplum est certe compositionis intime , refiguratus quandoque habitus in exteriori homine : et uini bonitas calicis accrescit idoneitate . Suggessit ipsa sue faciei uenustate , quod et exhibuit in lectione , magnum quid in absconditis suis repositum apportare . De paradiso , de Egypto , et de quibuscunque locis Scripturarum tam pretiosas merces et margaritas plenis marsupiis ex se refudit charta uestra , quod ad ipsam coarctata sit intelligentie nostre arca . Sed quid mirum , si dominus abbas Cluniacensis de thesauris suis tot et tanta proferat , quod et quanta Cellensis uix efferre ualeat ? Nonne sic a quodam dictum legimus : Ex te non poteris prebere ascensores equorum , quos ego dabo tibi ( Isai . Xxxui ) . Ambulant uobis cum innumerabiles forte sicut monachi , sic et sententie . Certe sic est , negari non potest . Res in euidenti . Quis sic ad manum , sic ad nutum cogere tantum exercitum philosophicorum exemplorum tam cito potuit ? O uena diues ! Beatus qui uigilat ad postes ostii tui , Mane panibus , uespere carnibus edere poterit . Pulsaui , et aperuistis . Unum locutus sum , quod dixisse me non penitet . Una siquidem et modica punctione tetigi uos , quinimo tetigi aceruum mercurii , siue nouarum frugum , sed non modica estimatione excepi thesaurum multarum sententiarum . Quid ? mensuram bonam et confertam , et coagitatam , et supereffluentem remisistis in sinum nostrum . Proinde exsulto ad dignationem uestram , stupeo ad eloquentiam , curro sicut ceruus sitiens ad fontes historiarum , ad profunditatem sententiarum , ad suauitatem exhortationum . Interea duo proponitis , sumpta a nomine uno , quod est Petrus , fortitudinem scilicet et agnitionem . De utraque exemplificatis non auare . Honesto deinde modo qualis esse debeam instruitis ; et talem esse dicitis , qualem fieri uultis . Modus his suadibilis ad docendum . Naturale siquidem est anime rationali , uoluntario motu occurrere de se bene opinanti , et humeros inclinare indubitate affectioni . Pronum quoque sibi redhibet animum ad obediendum , qui prius amicitie fidem fecerit , et de probitate persuaserit . Crederem uobis , si mihi conscius in contrarium non essem : utinam sicut a charitate uestra profertur , sic a uobis in ueritate perficeretur . Sed ut uerum fatear , rara in nobis nominis uestri interpretata ueritas . Unus enim est , et secundum non habet , cui dicitur : Secundum nomen tuum , ita et laus tua in fines terre ( Xluii ) . Quod hoc nomen ? Iesus . Que ista laus ? Saluabit Dominus populum suum a peccatis eorum ( I ) . Reuera hic Iesus , in cuius manu salus nostra est . Hic nomen habet , quod est super omne nomen ( Ii ) . Hic denique uirtutem nomine suo non inferiorem implet : quinimo et tempore et pondere excellentiorem . Parum dixi , tmepore ; melius enim dicerem , eternitate . Uirtus hec ab eterno , nomen hoc ab euo . Uirtus sine tempore , nomen ex tempore . In pondere nihilominus omnia uirtus Diuinitatis operatur , ipsum quoque nomen Iesu . O pondus nominis Iesu ! Quis appendere , quis dinumerare , quis estimare ualeat hoc nomen in pondere ? numquam sine pondere nominandus est Iesus , pondere utique sanctuarii , quia nemo potest dicere Dominus Iesus , nisi in Spiritu sancto ( I Cor . Xii ) . Et in lege Moysi sic dicitur : Non assumes nomen Dei tui in uacuum ( Xxi ) . Paulus apostolus ne in uanum curreret , ut potuit in uinculis , et in catenis per passiones quotidianas , hoc nomen semper apposuit et apprehendit . Hoc enim est quod ait : Non sunt condigne passiones huius ( Uiii ) , , et alibi de eodem pondere : Stigmata , inquit , Iesu porto in corpore meo ( Ui ) . Alibi dicit : Dedit ei Pater nomen , quod est super omne nomen , ( Ii ) . Preponderat hoc nomen quodcunque creature nomen est . Hoc compendiose dixerim , ut solum designarem quis scilicet nomen habet et uirtutem . Rursus inflecto intuitum ad epistolam , que sicut turris edificata est cum propugnaculis : mille clypei pendent ex ea , omnis armatura fortium . Ad quid tantus apparatus ? Opinor , uoluistis in me aut terrere sensus hebetes maiestate sensuum , numerositate exemplorum , perplexione rationum subtilium ; aut inertem prouocare emulatione studiorum ; aut mestum consolari pulchritudine sermonum ; aut indoctum edificare persuasione adhortationum ; aut satisfacere opportunitati mee abundantiori gurgite auctoritatum . Sed quodcunque horum attenditis , optabile et ualde charum habeo , quod occupationibus uestris succensetis , et sicut Rebecca hydriam de scapulis lassitudini nostre inclinaueritis . Refluentes quippe procellarum reuolutiones , quibus interdum ascenditur usque ad celum et descenditur usque ad abyssum , quis uel ad modicum credat abesse abbati nouo Cluniacensi ? Quis de abyssis terre uel post tertium diem non miretur emergere ? Quis non compatiatur gementi sub aquis ? Scribere quomodo ualet , quem degrandinat sollicitudo continua , et numquam quieta ? Sed ubi obstaculum egrius , ibi necesse est se expediat ingenium egregius . Procul dubio animi elegantis est , cure secularis oneribus indignari ; et per medias interpellantium acies ad lectionum amenissima prata , et solitudinem liberam , uelut solitarius onager , euolare . Contra hanc uim a pretore nullum proponitur interdictum . Hec uis probabilior , quam desidiosa patientia . Uis , inquam , hec non improbabilis , si rumpantur noui funes contexti et concatenati nexibus causarum tanquam a profundo maris emergentium . Est et aliud consilium , ut ubi non sunt uires ad uim faciendam , adsit ingenium ad furtum committendum , de quo tamen non nascatur actio furti . In Euangelio enim commendatur mulier , que tangens Iesum , uirtutem a fimbria uestimenti eius furto subripuisse commemoratur . Furtum prorsus commendabile , si te ipsum tibi ipsi et Deo tuo ab incursu concursantium subduxeris . Aque enim furtiue dulciores sunt , et panis absconditus suauior . Ualde saporabilis lectio , quam interpellata sorbet anime intentio . Studium , lectio , et oratio turbam non amat . Impediuntur plerumque peregrino superuentu , quia uix patitur non se partiri aduenienti nobili anime consolatio . Forte onera grauia et importabilia , que nec digitis tangere possum , humeris uestris impono . Quo enim modo dominus meus Cluniacensis poterit hec unquam uel experiri ? Imo uiuere quomodo poterit , si hec non fecerit ? Si post omnes habiturus est , quando se habebit ? Rursum si eum non habuerint qui sine eo uiuere non debent , quanta pestis et iniquitas ! Expedit potius ut unus moriatur homo , quam tota gens pereat . Sed rursum : Quid prodest , si totum mundum lucretur , se autem ipsum perdat et detrimentum sui faciat ? ( Uiii . ) Ecce , ut attenditis , res in arcto posita est . Neque ad dexteram pro se , neque ad sinistram pro aliis excedendum est . Quid igitur ? Medium eligat , et si non potest omnem diem , saltem diem inter diem habeat . Habeant eum alii ; sed ipse habeat se ipsum , sed et alii . Non diuidat infantem uiuum , ut decreuit Salomon ; habeat eum uel mater , uel non mater : imo semper habeat mater . Non sibi uiuat tantum , non aliis tantum , sed sibi et aliis , ne ipse pereat ; sed aliis et sibi , ne oues sine pastore succumbant . Et de his hactenus . Preterea non id indignetur dominus meus , si dixero quod sentio . Dicam , sed cum licentia dicam . Quid ? Quia deest semper aliquid culture Dei . Hoc forte apud uos prouerbium est , sed faciam uerbum de prouerbio . Laqueum debiti quadam perplexione ratiocinando differtis , ita scribendo in epistola : Si redditum est , non debemus super hoc inquietari ; si propter reddendum questio aliqua uentilatur , debet iudiciario ordine diffiniri , et partium allegatione et iudicis sententia terminari . Bone domine , bene docuit uos magister noster proponere : utinam sic bene soluere ! Soluere , dico , debitum , non syllogismum . Uideritis non extensa disputatione , sed compendiosa relatione , et potius ratione , inter quos questio hec uersari dicitur , cui competat actio , et aduersus quem detur . Principalis profecto debitor et suus creditor ad inuicem habent actiones , alius directam , alius utilem . Sed quid ad fideiussorem ? Semper liberandus fideiussor proposita actione pignoraticia a principali debitore contra creditorem , soluto prius duntaxat debito ad restituendum pignus , et ad liberandum fideiussorem . Hoc fecit dominus Wintoniensis , sed non effecit , nam creditorem conuenit , sed nobis pignus non restituit . Idcirco dixi quod curta est res , donec restitutum sit nobis quod tenetur pro uobis . Est et aliud notatum in epistola uestra , quia suspensiue et indefinite dixistis quid agendum esset , sed non quando , neque diem , neque horam posuistis : forte quia non est nostrum scire tempora , que in potestate sua habet Wintoniensis . Scio , domine mi , scio quia in multiloquio non deest peccatum . Ignoscite si quid egressum est de labiis nostris , quod minus rectum appareat in oculis uestris . Ut uero hoc auderem , uos occasionem dedistis . Ualete . Ii , . Domino et Patri charissimo Hugoni Cluniacensi abbati , frater Petrus Cellensis abbas , salutem . Pro amicis nostris , imo pro amicis iustitie , amico nostro , ueritatis imo amico , numquam refelleremus scribere . Etenim illa amicitia in diuersis amicorum causis debet interuenire , que non plus iusto uergens se in fauorem alterius , equitatis rectitudine pensat negotium , non fauoris , aut odii iniqua inflexione . Quanquam igitur uobis et excellentem prerogatiuam dilectionis debeam et honoris : huic tamen abbati Sancti Laurentii Leodiensis nouo confederatus amicitie pacto , propter Christum quem in ipsum suscepi , me ipsum nihilominus concedo . Cum igitur utrinque Christus in causa sit , utrumque ad debitum honorem rependendum medius ipse commoneo . Uos quidem , ut quanto magnus dignitate , prelatione , et nomine estis , tanto abundantiori humilitate illum suscipiatis . Illum ut secundum excellentiam maiestatis uestre cogitet qualiter summam in summo uiro humilitatem excipiat , et obuiis , ut dicitur , brachiis deuexam bonitatem sustentet . Uos , ut honestatem persone et iustitiam quam habet ad uos , equa libratione appendatis , et persone honorem , cause iudicium reddatis . Uidi personam , et amaui ; audiui causam , et approbaui . In persona prudentiam , religionem , litteraturam , simplicitatem notaui ; in causa retentionem pacis , malitie exterminationem , simultatis repressionem , et iustitie tenorem animaduerti . Qui de tam longe querit pacem , nonne amat quod querit ? Qui tempore tanto et tali a sancta fratrum suorum congregatione peregrinatur , quibus putas ne stimulis affectionum remordetur , ut uacce ille , reclusis uitulis , mugientes , uincentes sanctitate propositi usitatum et consuetum affectum carnalitatis . Sed gratias Deo , quia illorum damnum quibus abfuit , et suus dolor recalcitrans qui abfuit , nobis in lucrum uersum est quibus adfuit . Moueant itaque et commoueant pia uiscera uestra que auditis , et intendite uiro bono , uiro pacifico , uiro honesto , imo uestris monachis et fratribus , quibus ualde credimus utile , si pacem tenuerint , inhonestum et inutile , si a pace resilierint . Ualete . frater Petrus de Cella humilis abbas , bene regnare . A collateralibus uestris a nobis quesitum est , quid uobis daremus , et dies capiendi super hoc consilii prefinita . Primo itaque miror quid ego fecerim mali , quod sic semper a me faciem uestram auertitis , quod uenire ad eam , uel rogare , aut numquam , aut rarissime possim . Secundo utrum ab illa tenacissima uestra memoria exciderit quod nondum expletus sit cursus anni , quod Lx libras tam uobis quam uestris persoluerim . Tertio non parum doleo , quod nostra paupertas et debita propter presentis anni negotia , tum de itinere Romano , tum pro ecclesia de Uilla Mauri , tum pro infirmaria fratrum quam fecimus , tum pro multis aliis , ad aures pietatis uestre non potuit peruenire . Uideat itaque benignitas uestra , et condescendens necessitatibus nostris parcat , et his non addat grauamen , sed leuamen . Ualete . Ii , . Uenerabili domino et Patri A . Molismensium abbati , frater Petrus , humilis abbas Cellensis , salutem . In omni possessione precellit amicorum possessio . Potest enim parari , sed comparari non potest amicus . Nam quod incomparabile est comparari quomodo potest ? Annon uero incomparabile est , quod nondum habitum emi non potest , perditum eque redimi non ualet ? Talem amicum frequenter quero , nec inuenio , etiam in grege amicorum . Egregium , non de grege gregalem desidero amicum . Numero gaudeant amicorum , qui unum nesciunt habere amicum . Ut enim ait Seneca , plura habeant hospitia , raras amicitias . Non aliter amicis utuntur quidam , quam hospitiis . Si nocturnum bene se prebuerit hospitium , mane laudant , et abeuntes commutant , et quot dies erunt peregrinationis , tot numerabuntur reuelationes itineris . Ad tempus occurrit hospitium , nec sui causa petitur , sed tantum ut fessi releuentur . Non ita perfunctorie amicus forte occurrens recipiendus , sed cum labore querendus , cum deliberatione admittendus , cum studio retinendus , cum omni uigilantia lesus reconciliandus , cum instantia forte elapsus prosequendus et reuocandus . Non possideas amicum , tanquam predium . Nam infructuosum respuis , aut alienas a te predium , lucrosum studiosius colis , et ad possidendum auidiorem intendis animum . Ita qui in amico requirit non animum sed aurum , non fidem sed faciem , non mores sed uestes , non naturam sed fortunam ; causa proprie utilitatis , non naturalis bonitatis amicum querit . Repentina quoque non omnimodo approbanda est amicitia , sed que germinat cognitione , crescit familiaritate , frondescit consuetudine , germascit cordis amplitudine , fructificat perfecta identitate . Hic arbor fici plantanda et circumfodienda est , ut dulcedinis fructum in agro amicorum afferat . Hic triplici filo contorquendus est dilectionis funiculus , ne facile rumpatur . Funiculum hunc torquebo ut potero , cum ad me per obsequium , per recompensationem , per uicissitudinem forte torquendus occurrerit . Uerso enim pollice de amicitia scribendo filum contorqueo . Si placet pactum coagulande societatis , prefigantur termini arcentes presumptionem odiose preuaricationis . Liceat tamen metas transire sine reprehensione proficientem , sed impune non liceat deficientem . Illa nam que bona est transgressio , cum ultra estimationem amare accelerauerit inchoata dilectio . Illa quam bona est non transgressio , sed progressio , cum iustam mensuram impleuerit amicorum ad inuicem fidei promissio ! Semper in amicitia minus pollicendum , amplius prestandum . Iam ergo amico loquar ut amico . Amice charissime , gratie sue Deus addidit nouam gratiam , cum te de priore abbatem , de oue fecit pastorem . Recole statum , reminiscere meritum , attende donatorem , et datum donum Dei Deo resignes , non homini . Tanquam de summo Dei uertice coronam auellit , qui quod a Deo datum est , ab homine recognoscit . Idololatria est , Deo debitam homini rependere gratiam . Noui quorumdam blanda lenocinia , noui uanitates et insanias falsas . Quidam sic , si molestum fuerit claustrum , dicit : Ego nocte et die ad Deum manus , ut hanc tibi potestatem concederet , expandi , et singultibus continuis , donec id efficeretur , aures diuinas pulsaui . Alius autem sic : Ego illi prolocutor , ego persuasor , ego aliorum monitor , uniuersorum animos ad te inclinaui , et modo quod uolo impudenter negas ? Alius Te Deum laudamus recinit ; alius nominationem a se uel concessionem factam improbe meminit . Sic plures sunt tui abbates , quam quorum tu sis abbas . Non ita , domine et amice charissime , fiat , ut quod ab uno habes , a multis te habere credas . Non monachus qui orauit abbatem constituit , sed Deus qui concessit ; non qui uoce nominauit , sed qui cordibus intimauit . Non ista scribens ad ingratitudinem prouoco , ut immemor sis beneficii ; non in arrogantiam extollo , ut non respicias deuotionem congregationis te sibi prefici rogantis . Hoc enim non esset amicum instruere , sed destruere , non ueraciter bona suadere , sed nequiter uitio nequissimo subdere . Ad quid ergo ista prestruxi ? Ut uana loquentes compescas , ut statum dignitatis et officii tui importunitate aliquorum non minuas , ut solum Deum auctorem huius tue sublimitationis recognoscas , et ad eius gloriam et honorem omnia facias . Obnoxium te habeat congregatio pro deuotione sua , sed cum auctoritate tua ; monachus te propitium inueniat pro deprecatione sua , sed cum integritate tua . Sis beneuolus , sed et rectus ; sis pius , sed et discretus ; sis compatiens infirmitati , sed impatiens mali ; sis bonis consentiens , sed inordinatis non parcens ; sis humilis , sed non deiectus ; sis largus , sed non prodigus ; sis prouidus , sed non auarus . Sis in templo Domini basis argentea , per patientiam ; sis columna marmorea per inflexibilem iustitiam ; sis capitellum habens sculpturam liliorum , per contemplationem assiduam . Sis arca testamenti per abundantem gratiam ; sis uirga Aaron , per disciplinam ; sis mensa Domini , per doctrinam ; sis candelabrum de auro mundissimo per bonam famam ; sis propitiatorium per misericordiam ; sis tabule testamenti , per ueteris et noue legis scientiam ; sis cortina per charitatem ; sis saga cilicina per humilitatem ; sis templum Domini , per continentiam et castitatem . Non habitet iuxta te malignus , non audias uocem sanguinis , non sermonem susurrii . Fortissimi in Israel et doctissimi ad bella , id est honestissimi et probatissimi monachi , lectulum tuum ambiant propter timores nocturnos . Male suspicionis homines non tibi cohabitent , non coambulent , nisi forte raro et secretius corrigas et benignius corripias . Aliquando enim sic emendantur mali , dum pietate reuocantur pastoris . Que nam que cum aliis , uel saltem post alias oues , non recurrit ad ouile , si ex infirmitate , portanda , si ex malignitate , cogenda est . Ad te confugientes per humilitatem inueniant matrem , a te resilientes , per contumaciam sentiant seuerum patrem . Non sis preceps in iudicio , non mutus in consilio , non uerbosus in conuiuio , non arrogans in publico , non detrahens in secreto , non auarus in proprio , non prodigus in alieno , non contumeliosus in capitulo , non negligens in monasterio , non effusus in refectorio ; frequens in oratione , discretus in confessione , assiduus in lectione , profusus in lacrymarum effusione , largus in pauperum miseratione , ardens in contemplatione , affabilis in hospitum susceptione . Pauca et uera sint eloquia oris tui . Procul a te simulatio , dolus numquam in corde , fraus numquam in ore tuo . Pre oculis timor diuinus , pre manibus beatus Benedictus . Extra Deum nihil agas , extra Benedictum nihil precipias . Uale . , frater Petrus Cellensis abbas , accipere de spiritu Moysi . Amicorum monita eo affectuosius suscipiuntur , quo ambitiosius animorum compago ad inuicem consolidatur . Nescit mutui amoris uestri coagulum , qui familiariter non est admissus ad secreta ipsarum medullarum . Ab ipsis igitur medullis uerbum amice consolationis mutuans , eque usque ad tui cordis secretiora rogo ut admittatur , et uice mei fungatur officio dilectionis , et suppleat dispendia solite confabulationis . Quid est , domine , imo frater et amice ? Nondum enim dominum redoles , quid est ? De statione quietissimi portus ad marina discrimina transtulerunt amici tui , aut , ut uerius fatear , ad molam te posuit benignissima manus Dei tui . Quid igitur facies ? Plane tolle molam , et mole farinam , de qua subcinericium facias in conuersione peccatorum , ut conuertantur a uiis suis pessimis , et uiuant ; similaceum nihilominus in exhortatione bonorum , ne peccent , et non recordentur iustitie eorum quas fecerant . Reuera , charissime , ad molam positus es , qua in spiritu uehementi conteras alios in malis , et ipse conteraris in afflictionibus . Sed attende diligenter , quia mola orbiculari motu numquam et nusquam excedens orbem persequendo superficiem grani suppositi extenuat in minutissime farine speciem , unde conficiatur panis in escam hominum . Sic nempe omnis labor et uexatio tua , que tibi dabit intellectum , equitatis rotunditate circumuoluatur , ut ne quid nimis facias , uel feruentius agendo quam toleret complexio tua , siue infirmitas tibi commissorum , uel remissius quam expediat ordini et officio tuo , siue quam permittat regula et regularis consuetudo . Rotundo itaque perge cursu in omni negotio tuo , modestiam seruans in his que ipse geris , et in his que aliis ingeris . Appende mores temporis cum hominum moribus , et uersa ex hoc in hoc , quia calix in manu Domini plenus misto . Nondum eliquata est natura , nondum defecata ; nondum fex corporee grauedinis exinanita . Corpus quod corrumpitur aggrauat animam . Parcendum itaque interim corpori , nec danda licentia anime , ut suis excurrens appetitibus in ipso itinere tardum et lassum reiiciat corpus . Spiritus enim promptus est , caro autem infirma ( Xxui ) . Iugale suum ferre debet anima , non interficere . Moueat se quidem semper spiritus ad meliora , sed egrotantem equitaturam suam calcaribus cruentis supra modum non uexet , ne forte cede lacerata obeat , et sanguinem eius de manu immoderati spiritus Dominus requirat . Nemo unquam carnem suam odio habuit , sed fouet eam ( Iu ) , sicut et Christus Ecclesiam . Procedat et precedat anima carnem , sed stationem faciat , quo saltem sero mansionem possit assequi subsequens caro . Morandum tamen , non remanendum est propter carnem . Non erit molesta mora , si sit modesta . Quousque respiret caro subsistendum , non quousque exspiret . Sciat se caro uti itinerariis recreationibus , non mansionariis delectationibus . Si de itinere grauatur , festinet ad mansionem . Erit enim illi mansio et grata pro requie , et certa pro eternitate . Huc applicuit nos orbicularis motus . Ii , . ) Roberto abbati de Bullencurte , frater Petrus Cellensis abbas , salutem . Infra robur animi tui , que a me prodire possunt consolationes residere non ignoro . Commendabilis illa solum fortitudo est , que fatigata robustior , oppressa liberior consurgit . Leuat nam que fortune importunas sine molestia sarcinas , portat sine pondere , deponit sine lassitudine . Accrescit forte cumulus ponderis , sed et uirtutis . Iacet enim uirtus sine palestra . Ubi deest lucta , uirtus uidetur quasi discincta . Mollis et tenera est cum in lectulo prosperitatis extenuatur . Sumit uero suum habitum , imo se ipsam , cum obuiauerit quod euincendum sit . Exerta concurrit , ubi de uictoria palmam reperit . Prouocata melior , lacessita recentior , subito deprehensa et moderatior et cautior efficitur . Non turbatur repentino incursu , non frangitur hostium coaceruato exercitu . Non senescit debilitate , sed consenescit maturitate . Deserit quem in se non conuerterit . Utitur siquidem hec aliter isto , aliter illo homine . Aut enim se tibi contemperat , aut se tibi informando comparat . Nec est minor , si minus in alio , nec amplior , si amplius in alio . Proficere dicitur , cum ex ea proficitur . Hec a corporea natura diuersum sortitur , et quod est ab origine et quod efficit in homine . Origo eius a Creatore , sed ad utilitatem creature . Quid enim est uirtus hec , de qua loquimur , nisi uapor et emanatio uirtutis Dei ? Uaporatur subdita Deo anima uitali tam calore quam odore , quatenus calore iustificetur , odore glorificetur . O glorie odor ! o calor uite ! Tam nemo sine altero bene uiuit , quam nemo sine altero beate . Beati ex alio angeli , ex alio homines boni . Sic autem angeli beati , ut et boni , quia nec beati essent , nisi boni fuissent , sicut odor semper cum calore . Nam sine calore nihil olet ; calet tamen aliquid , quod non olet ; sicut et bonus quandoque inuenitur , qui necdum beatus est . Est uero arrha beatitudinis bonitas , quam qui non deserit , eius consecutiuo carere non poterit . Uale . , Petrus Cellensis abbas , suus in Christo amicus , gratiam et gloriam Sponsi eterni . Inspector conscientiarum Deus et testis nouit quibus dignationem uestram precordiis exceperim , quam incomprehensibiliter ad confederationem mutui amoris exsultauerim , quamque incomparabiliter omni auro familiaritatem uestram pretulerim . Unica siquidem et pura me uobis prius conciliauit gratia , tum deinde ampliandi amoris multiplex superuenit causa . Ubi enim nulla operum preludia , nulla precedunt officiorum blandimenta , unde amorem dixerim procedere , nisi ex gratia ? Hec enim operatur motibus propriis et spontaneis in corde hominum sine penitentia , cum multa reuerentia , et absque inuidorum calumnia . Hec aufert suspicionem , confert affectionem , defert honorem , refert pudorem . Hac interueniente , soluuntur malignantium susurria , consolidatur bonorum concordia , et prorsus adimuntur insidiantium machinamenta . Hec spirituum coagulum , ac indissolubile bitumen animarum , diuersitates morum ad unam consonantiam reducit , et meritorum inequalitates ad equalitatis contemperantiam proportionaliter recolligit . O gratia gratiosa ! Sine te omni amala , tecum omnia bona . Sine te , inquam , inanis uniuersa creatura , et a te repletur angelica cum humana creatura . Tu reformas deformia , lapsa reparas , confirmas debilia , clausa reseras , congregas dispersa , et obscura illuminas . Tuum est quod sum , quod uiuo , quod sapio , quod sanctorum uestigiis deuotus procumbo ; tuum , inquam , tuum est quod te in templo sancti tui nominis , quod in sanctuario tue glorificationis uidere et adorare te merui . Si enim sanctius adoraris in animabus sanctis , quam in templis lapideis et manufactis , quanto magis in sacris uisceribus uirgineis ? Nihil enim est tibi his charius , acceptabilius nihil , cum ethere nitidius , firmamento reluceant iucundius , celo que sublimius . Ubinam tale quid inter homines reperies ? Credo in illa tua Fontisebraldi abbatissa , que nobilitate carnis nemini secunda , spiritus generositate in multis celeberrima , castitate precipua , humilitate conspicua , liberalitate profusa , feruore religionis est decenter succensa . Reprimo stylum ne assentatoris sustineam periculum . Parcius enim laudare amicos , amplius amare debemus . Seuerius quoque mala eorum corrigere , quam male sana palpando contrectare . Condemnatur uero non minus desidie , qui uano timore gloriam Dei reticet , quam inuidie , quem alterius fortuna contorquet . Solem etiam de mundo tollere non immanioris estimo sceleris , quam dotem nature et gratie a Creatore in creatura collatam obumbrare silentio malignitatis . Uirtutum nam que predicatio , Dei est glorificatio ; nec tutum est cuiquam se nescire quod habet habere , cum damnum exinde citius possit euenire . Nos , inquit Apostolus , non spiritum huius mundi accepimus , sed Spiritum qui ex Deo est , ut sciamus que a Deo donata sunt nobis ( I Cor . Xi ) . In filiis huius seculi hec comprobatur prudentia , si res familiaris frequenti supputatione creuerit multiplicata . Itidem celestium negotiator mercedum quotidiana emolumenta assidua ratiocinatione debet compensare , et que minus ad thesaurum sufficiunt omni instantia perquirere . Unde Psalmista : Notum fac mihi , Domine , finem meum , et numerum dierum meorum quis est , ut sciam quid desit mihi ( Xxxuii ) . Quomodo nam que potest scire is quod sibi deest , cui non constat quod adest ? Itaque requirat sarcinulas , marsupia excutiat , pecuniam appendat in statera , cogitet sumptus , drachmas , computet , domum que euerrat , ut sciat quid desit sibi . Si desunt agri primitiarum , fertilis uidelicet charitas supernarum uirtutum ; si paradisus malorum punicorum , scilicet plenitudo bonorum operum ; si fons hortorum , hoc est uena sanctarum deuotionum ; si reclinatorium aureum , quod est requies omnium affectionum : festinet , discurrat , transmigret per nundinas , per marina discrimina , et per regiones remotas , quia ubi non sufficiunt propria , succurrunt aliena . Preterea et puella querat lanam et linum , ut ex uno calidam , ex altero faciat candidam tunicam . Martha calida utatur , Maria candida . Hec enim actioni , illa contemplationi aptatur ; hec orat , illa laborat ; sedet ista , sudat illa ; hec quiescit , illa currit ; exit ista , illa intrat ; ista inchoat , illa consummat . Felix anima , cuius promptuarium talia resudat unguenta , cuius dolium talia refundit libamina , cuius uirgultum eiusmodi stillat balsama , cuiusque horreum simillima continet aromata ! Felicem dixerim et locum , ubi tales comparantur species , ubi gemme ueneunt incomparabiles , ubi exiguo pretio res acquiruntur ualde desiderabiles ! Uidi , uidi in foro speculum non alteri quam filie regis congruum : uidi monile non alterius quam intacte uirginis collo appendendum . Hoc speculum castitatis est , uirtutis et humilitatis , que terra nostra in publicis contractibus hactenus habere non consueuit . Res siquidem pretii est inestimabilis , raro inueniens uenditorem , rarius emptorem . In eius certe comparatione celestes exhauriuntur thesauri , negotiatores requiruntur ditissimi et diuinissimi , comparatores quoque liberalissimi . Celeste siquidem commercium superceleste desiderat pretium . Quid nempe uirginitate celestius ? Humilitate quid excelsius ? In diademate Salomonis prefulget altera , in thesauris regiis pretiosior est altera . Ex utraque tamen omnium artifex sapientia monile composuit , et uenale proposuit . Qui potest , inquit , capere capiat ( Xix ) . Ad hoc manus adolescentularum satis ambitiose quasi tentantes emere circumuolitabant , sed audito pretio statim omnes resiliebant . Ad extremum pene iam desperato negotio , uirguncula quedam , Andegauensis comitis filia surrexit , manum ad fortia misit , et noua commutatione pro rege Anglorum regem commutauit angelorum . Hec gloriosa dicta sunt de te , charissima domina . Indulge autem mihi , quod sermone diffusiore te plus iusto detinuerim , et credas ex abundantia amoris copiam protulisse sermonis . Ora ergo pro nobis . De componendis autem quibusdam sententiolis sermonis tui non sum oblitus , sed tam cito implere non potui , pluribus impeditus . Uale . Ii , . Domine sue seruus suus , spiritum rectum . Quod Filius hominis non uenerit pacem mittere in terram , sed gladium , et quod Spiritus sanctus super principes nostros in igne descenderit , quod que Isaac ignem pene et ligna discipline nostre portauerit , scienti refero . Hec etiam fortassis ratio , quare Iacob in benedictione filiorum Ioseph manus transuersauerit , quatenus singulorum non natiuitatis ordo aut priuilegia , sed meritorum et morum attendantur officia . Uirtute nam que discretionis seruata , et misericordia in sua triumphat patria , et iustitia congrue disponit totius regni gubernacula . Cum itaque palatium ingredimur misericordie , flores et fructus decerpimus oliue . Cum ad tribunal iustitie assistimus , palmam reportamus , et de pomis lune et solis satiamur . Hec in regine nostre uestimento delectabilis uarietas , et ad tollenda fastigia filiorum non solum hominum , sed et Dei immutabilis immutabilitas et eterna eternitas . Ioannes in aqua tantum baptizat , nec uulnus originalis peccati sanat . Christus Iesus in spiritu iudicii et spiritu ardoris , et celum reserat . Omnia , inquit Apostolus , mundantur in sanguine , et non fit remissio nisi in sanguine ( Ix ) . Neque itaque uestimentum mistum sanguine sit in combustionem propter peccati transgressionem . Christus septies contra uelum sanctuarii proprio digito suum aspersit ad emundationem criminum nostrorum sanguinem . Hoc nos docuit unus magister noster qui in celis est , hoc legislator in figura monuit : Non auferes , inquiens , sal federis Dei tui in omni sacrificio ( Leu . Ii ) . Satis dictum est sapienti . Priorem illum sancti Aigulfi excuso , quia quod facere potuit et debuit , fecit . Si aliud uel aliter fecisset , offensam nostram incurreret . Uale . Proderit tamen peccanti , precedente penitentia , oratio uestra et sancti conuentus uestri . Iterum uale . Ii , . Priori suo suus abbas . Res humane qualiter in mente diuina pensentur , conspectibus hominum in hac uolubilitate mundanorum absconditur . Solummodo angelica puritas his prout datur admiscetur arcanis , ac de profundo mysteriorum edocta quibus dignum uidetur reuelare sufficit . Interim temeritas nostra sic in se ipsa obscurata confunditur , ut nec remota sensibus aliquatenus apprehendat , nec saltem uicina cognitione perfecta contingat . Digna hec ultio in presumptorem , ut et de preteritis arguatur , et a futuris coerceatur . Timore huius periculi , mi dulcissime , admonitus , de presentibus quidem angor , et tamen futurorum presentiens caliginem uias incognitas reformido . Gratia uero diuini auxilii si adfuerit , nec profunda pelagi pertimesco , nec etiam queque in tentata arripere diffido . Etsi enim parum roborata trepidet affectio , poterit sine dubio consolidari insuperabili superni luminis patrocinio . O Iesu ! cui uanum fuit ad te confugere ? cui male cessit te et inter uepres herentem cornibus querere ? Te quidem nec pietas deserit , nec omnipotentia , atque ob id tuis nec pium ferre recusas suffragium . Sua potius perit quicunque periclitatur diffidentia , quam tua inclementia . Nostro si dignaris obsequio , mentem nostram compunge tactu interno , et in funiculis amoris tui reduc a seculo , et deduc in eremo . Tumultus non quiescat , donec tanquam spumam ad littoris quieta nos eiiciat . Fiat , fiat super nos misericordia tua , Domine ( Xxxii ) . Non conuertatur amaritudo passionis , nisi omnia expurgauerit superflui humoris . Honoris ambitio , carnis delectatio , amicorum confabulatio , consanguineorum uisitatio , subiectorum prelatio maioris potestatis ostentatio , utquid ? Nonne his anima compeditur , ne ad superna euadat ? Nonne his complicatur , ne uirtutum pennis celestia petat ? Et horum quidem finis erit , sed sine fine pena durabit . Alterum horum fieri necesse est , aut uincere hec , aut ab his uinci , aut superare , aut subdi , aut fugere , aut includi . Sanius est igitur nudum enatare , quam uestitum submergi ; solum effugere , quam cum multis periclitari . Quid cor humanum expauescis ? quid refugis ? fructus solitudinis non est quidem mollis , est tamen fortis , non est pinguis , est tamen dulcis ; est durus , sed in cortice ; est acerbus , sed in superficie ; est noui saporis , sed inchoantibus ; est conterens dentes , sed non consuescentibus . O cor humanum , cur times renouari ? cur abhorres reparari ? Uelis , nolis , hinc abire compelleris ; uelis , nolis , sine mora emigrabis . O cor excors ! cur non curris ad Dominum cordis ? Cur omnia colligis , et te ipsum non colis ? Dignitate precellis , potestate excedis , auctoritate quidquid creatum sub celo est euincis . Nobilitatis tue progenies quanti sit , ob ignobilem conuersationem non attendunt , qui post corpus suum te ponunt : exemplar tue formationis non meminerunt , qui inter corpus et spiritum que sit differentia non animaduertunt . Natales tuos relege , et de quam spectabili sis genere recole . Generi tuo maculam seruitutis noli irrogare , quia seruitus tibi non a te debetur . Etenim tu in loco sublimi sedere , ceteri uero tibi debent assistere . Tuum est mandare , ceterorum ad mandatum uenire , et pro contemptu uindictam excipere . Tuum est iniungere , subiectorum sine discrimine iniuncta effectui mancipare . Soli Deo si dignum prestiteris obsequium , tuum ad omnia ualebit imperium . Hoc interim confabulatorium omittam , et tempus et locum constituam , quo narrationes , rationes , et allegationes utrinque liberius audiam . Ualete . Ii , . Frater Petrus Cellensis abbas T . priori Molismensi , salutem . Sacratissime passionis et resurrectionis Dominice solemnes ferie , dies cum suis horis , membra cum suis officiis non immerito hactenus uindicauerunt . Quid enim digitis meis cum calamo scribere in die , quo distenditur in cruce dilectus ex dilecto , qui factus est sponse sue fasciculus myrrhe ? ( I . ) Manus domini tornatiles , auree , plene hyacinthis , clauis perforantur , et manus mea ad aliud quam ad distillandum myrrham probatissimam occupabitur ? In uno oculorum , et in uno crine colli sponse uulneratum cor eius , et cor meum inania et superuacua meditabitur ? Potius resignet dies hec in affectu Christiani affectum morientis Christi , compassionem in membris , mortificationem in concupiscentiis , expiationem a uitiis , conformationem in officiis charitatis . Ecce cur non responderim epistole tue die sequenti postquam eam accepi . Accepi nam que eam , cum de uituli saginati pelle detrahenda et de agno assando iam ageretur , et manus ac pedes iunioris filii Rebecca parabat superuestire uestibus Esau ualde bonis , id est sacramentis ecclesiasticis . Iesus uestimenta sordida non propter peccati contaminationem , sed propter mortalitatis contaminatam conditionem deponebat , et sacram manuum ac pedum ablutionem , non carnali depositione sordium , sed conscientie bone interrogatione in Deum intitulabat . Iam ex odore unguenti a peccatrice , sed penitente , in caput uel pedes Saluatoris effusi implebatur domus : iam conuiuium pinguium , conuiuium medullatorum apponebatur , uinum meracissimum crateris infundebatur . O bone amice , quis scriberet , imo quis non biberet ? Comedite , amici , et bibite , et inebriamini , charissimi , continuabatur , et de morticinis pellibus atramento liniendis cogitaretur ? Ecce quare statim non respondi , cum libentius illis pulmentis intenderem , quam de responsione uestra cogitarem . Quid de Sabbato dicam ? Quid , inquam , dicam , nisi quia Sabbatum est ? Sabbatum reuera sed delicatum , sed sanctum , sed gloriosum . Non licet igitur digitum extendere , et loqui quod non prodest . Deinde die sequenti , resurgente et cum spoliis multis Domino redeunte , aliquid de preda pretiosissima ueniens in occursum deposco . Rursum intueor triumphum , excipio renascentia sidera ; post solis ortum et auroram nascentem in thesauris meis consigno , ut hec spes reposita in sinu meo doceat , quod flebile principium melior fortuna sequeretur . In his diebus nemo alius scripsit , nisi tantum Pilatus , quinimo destructum est quod aduersum nos erat chirographum . Post hec uero tandem , cum exiuit homo ad opus suum , et ad operationem suam usque ad uesperam , recogitaui seriem somniorum atque sermonum epistole tue , et extrahens eam de tenebrosis ad lucem , deprehendi non esse meam . Ubi enim mea , que de me principio narrat super id quod uidit , aut audiuit ex me ? in medio fingit me dixisse uel fecisse quod non est uerum ? in fine comparat se illi qui sine peccato non est ? Non sibi conuenit imago epistole tue , bone frater et amice . Primum uinum ponis , deinde acetum supponis , ad ultimum misturam myrrhe et aloes apponis . Non reiicio usquequaque laudem mihi propinatam , amplectens dicentis beneuolentiam , non dicti conscientiam . Languor enim ille fortissimus , quo sub sole uniuersa uanitas hominum laborat , et me cum aliis corripuit , quatenus suaues illas aurium modificationes necdum propulsare didicerim . Naturale est hoc uitium , et , ut ait Seneca , naturalia corporis aut animi uitia leniri arte possunt , deleri non possunt . Hoc animi scabies est , sed differenter occupat . Inuadit quandoque inferiora , quandoque superiora , quandoque totum simul , et superiora et inferiora . Superius est in animo , quod ad rationem pertinet ; inferius , quod ad sensualitatem , totum quod ad destinationem , siue deliberationem . Fallaci igitur suppositione , dum alias animus forte ad quedam maiora et meliora occupatur ; subintrat inanis glorie amor , et foliis ficus turpitudinem suam obumbrans , in latibulo anguli sedet , ut cum domina sua ratio absens fuerit , uiro , id est naturali appetitui sese misceat , et ex tali concubitu Ammonite et Moabite , qui non intrant in Ecclesiam Dei , usque ad tertiam et quartam generationem , procreantur . Quod enim ab initio conceptionis et generationis uitiosum erit , ad innocentie gloriam quo modo intrabit ? numquam igitur opus uane glorie numerabitur in remuneratione uere glorie . Ideo Abrahe dicitur : Eiice ancillam et filium eius . Non enim erit heres filius ancille cum filio libere ( Xxi ) . Deinde quod periculosius est , ascendit sursum hec scabies , et tangit ipsum uerticem sanctum anime , ubi est imago et similitudo Dei . Querit suam non Dei gloriam , abutitur uoluntate diuine tam generationis quam regerationis . Non nominat filium suum , id est opus , Ioannem , sed Zachariam . Hec iam non celat , et non uelat , sed reuelat turpitudinem suam , et iuxta sapientissimum , contra animam suam Adonias petit Abisac Sunamitem , que regi Dauid solebat obsequia prestantissima et incentiua castissima prebere . Unum est , inquit Salomon , ac si regnum petat ( Iii Xi ) . Adonias cupidissimus regni , est ratio infecta amore priuati boni . Ambit iste Abisac sibi assumere , cum tota ratio absorbetur a uoragine cenodoxie . Sed occiditur , quia a Deo separatur . Hoc malum sub sole est . Adhuc amplius malum est , cum tota hominis intentio et operatio ad hanc iniquitatem et negationem contra Deum se incuruat . A laqueo sic contorto triplici funiculo caue tibi , o amice , quia malum est oblatis honoribus delectari , peius negatos appetere , pessimum pro sublatis in iram prosilire . An erat meum abbatiam illam dare cui uellem , subtrahere cui uellem ? Et quis ego ? et quid ego ? Precipue comparatione tanta : archiepiscopi scilicet Lugdunensis , episcoporum quoque Lingonensis et Augustudunensis : abbatum etiam Molismensis , sancti Ioannis Quintiacensis , quid ego nisi puluis et cinis ? Celum et terram cum istis testes inuoco , nisi forte euanuit a sensibus meis , quod de persona tua nil inhonestum , nil criminosum in eorum auribus deposuerim . Reuera non statim acquieui , et abiit sermo in regionem longinquam . Nominatus est iste , non dissimulaui dicere quod audieram , uel uideram : reticui tamen quod ignorabam . Nominatus est Petrus de Uiuariis , heu mihi ! pro quo contra amicos , et episcopos , et clericos , et familiares , alia uice fortissime steteram et constantissime , nunc quoque ut potui steti . Quia non potui ut esset abbas , uertit ad me cum quibusdam suorum terga , et non faciem . Hoc anno multa horum similia , non per uisum , sed per sensum et experimentum passus sum . Amici quondam mei a longe steterunt , et iam non ambulant me cum . Quid itaque faciam ? Non ibo ? sed inobediens ero . Non ibo ? sed superbus apparebo . Tacebo ? sed conscientiam timeo . Tacebo ? sed pecuniam Domini abscondo . Tacebo ? sed callidus , uel stultus reputor . Utrique parti placebo ? Sed hoc erit simulatio , sed hoc erit impossibile . Quid igitur ? Dirige , Domine Deus meus , in conspectu tuo uiam meam ( U ) . Quid , inquam ? Da sermonem rectum et bene sonantem in os meum . Hucusque satis . Nam parietem litterarum fodere , ne dicam impugnare parco . Rimas tantum et quasdam scissuras per circuitum obambulans designo , sed et resigno . Nam quod fractum est , si quid tamen fractum est , malo resarcire , quam noua damna facere . Fiat pax . Ii , Frater P . Cellensis abbas , dilectis fratribus , filiis et amicis Caziacensibus , sapientiam scribere in tempore otii . Preter solitum , nec non et uotum meum , in uirga , non in spiritu mansuetudinis scribere uobis proposui , qui paterna precordia aculeis litterarum uestrarum absque misericordia perfodere non timuistis . Mouet me et commouet plurimum pia senectus in Patre , miseranda compassio in fratris abiectione , seria et intemperata oratio in paginarum serie . Dissimulare , nec tam manifesta redarguere ; pars eiusdem criminis uidetur esse . Quis enim iste impetus ? que ista ebrietas ? Quod suffugium mentis et sensuum , fratrem abdicare , Patri contradicere , ius monastici ordinis sic perturbare ? Dura et dira , fratres mei , emulatio uestra , morte tristior , inferno inferior , saxo durior , amarior absinthio , felle acetosior . Quid enim ? pietas negatur , necatur misericordia , honor paternus conuiciatur , insimulatur amor fraternus , societas repellitur , regula uiolatur . O irreligiosa religio ! O ficta sanctitas ! O inuidiosa charitas ! Siccine , fratres mei charissimi , siccine Christum didicistis ? Nonne Deus noster Deus pacis est , et non dissensionis ? O stulta uecordia illorum qui pacem suam dicunt , si fratrem non receperint ; mortem , si uiderint ; prosperitatem , si socium exterminauerint ; deuotionem , si opus deuotionis condemnauerint ! Hec in te pestis , Ioseph , grassatur : hoc in tuum caput infortunium sine culpa refunditur . Uendere enim te fratres uolunt , quem uidere nolunt . Paterne gratie impedimentum sibi credunt , quia Patri gratiosum sentiunt . Sic sic fratrum ingratitudinem mercatur gratitudo Patris . Si defuerit , inquiunt , amatus filius , ad nos resiliet paternus affectus . Dum Ioseph uisibus sistitur patris , rarior ad nos deflectitur dulcedo paternitatis . Tollamus fratrem et habebimus patrem . Quam iustius et iucundius faceretis , si uobis filialem deuotionem inuisceraretis . Hoc nempe affectum multiplicaret , non deuastaret . Boni fratres et amici charissimi , currebatis bene ; quis uos fascinauit sic patri scribere , sic fratrem proscribere ? Quid enim Tes . mali fecit ? quid tam atrocis iniurie dignum perpetrauit ? Quod tam immanissimum suum facinus , ut sic contra legem sine lege uestro iudicio non rediret ? Ubi sunt misericordie uestre antique quibus ueniam criminosis indulsistis ? quibus sceleratis commissa facinora remisistis ? O quanto impurioris , quanto que indignioris uite pluribus et locum misericordie impetrastis , et gratiam immeritam prorogastis ! Ubi fornicationes T . , ubi inordinate comestiones ? Ubi ignominiose operationes ? ubi innominande confusiones ? Opera lucis , non tenebrarum opera T . , opera diei , non noctis ; opera predicanda , non preiudicanda . O liuor ! o inuidia ! Quo ausu ingressa es sanctuarium Dei , cubile Altissimi , tronum Regis eterni ? Qua tyrannica presumptione sanctorum precordia rupisti et irrupisti , quinimo et dirupisti ? Ecce pondere gemitum et clamorem ualidum de corde amicorum pressisti . Unde nam que ustio illa cordis , unde angustie mentis , nisi te succendente , nisi te constringente ? Prorsus usque ad internecionem anime combureris , et ex hoc paupertas et angustia cordis . Non , fratres , non aduersum me ira , siue commotio uestra exardescat . Nequaquam enim tacere uobis debui insipientiam uestram . Acquiescite tamen consiliis meis , et quod inconsulte factum est , consulto corrigere ne differatis . Quam citius ergo poteritis , ad pedes domini abbatis simul procumbatis , satisfacientes pro erratu non leui , neque surgatis nisi benedictionem ab ore paterno reportaueritis . Mihi quoque , si in aliquo excesserim , obsecro , indulgeatis . Diligo enim uos , Deus scit . Ualete . Ii , . Fratribus , filiis et amicis suis charissimis Caziacensibus , frater Petrus humilis abbas Cellensis , salutem . Non leuitas , aut leuis necessitas ut loquar suadet , Patris languorem , matris desolationem , fratrum que attendens commotionem . Uerum est , uerum est , fratres charissimi , illud Euangelicum : Percutiam pastorem , et dispergentur oues gregis ( Xxui ) . Quid autem horum grauius , percussio pastoris , an dispersio gregis ? Equidem diuisum sine dubio alterum satis graue ; simul uero utrumque pene damnum intolerabile . Immorabor igitur plangendo Patris passionem , an consequar reuocando fratrum exterminationem ? Sed ut rerum fatear , utrumque , si utrumque contigerit lugebo . Sed alterum affectuosius , alterum ambitiosius . Nam Patri uberius lacrymas profundam laboranti in defectu nature ; fratribus emittam intensius redargutionum sagittas propter excessum culpe . Morbis nam que nature compassionem , corruptioni animarum debemus reprehensionem . Condolendum , non imputandum est seni , quod egreditur mundum : imputandum uel potius amputandum in Christiano , si rumpere tentet dilectionis uinculum . Re integra , fratres charissimi , nondum imminentia lucrosius euitantur pericula , si adfuerit oculus Prouidentie , et manus uigilantis cautele . Casus fortium terrere debet fortunam pauperum . Nam tua res agitur paries dum proximus ardet . Quantumlibet potentissima , quantumlibet opulentissima regna in breui contentionum molestia succensente corruunt . Mundi ipsius machina stare non poterit , si se elementorum incontemperantia conturbauerit . In proximo Cluniacensis Ecclesia antiquitate senior , religione feruentior , rerum abundantia plenior , multitudine numerosior , quid fecit ? Scandalum paruulis , piis mestitiam , religiosis uerecundiam , amicis pudoris iacturam , uniuerse Ecclesie uelamen opprobrii . Ubi enim ambitur honor secularis sub tegumento religionis , quando ab eodem arcebitur crudus animus in maturitate dilectionis ? Si ita fauus mellis acescit , quid absinthii amaritudo , quid aceti faciet acredo ? Prouerbium est : Suauiter corrigitur , qui exemplo aliorum emendatur . Maneant igitur in uobis unitas , pax , et concordia , ut id ipsum dicatis omnes , et non sint in uobis schismata . Quandiu Patrem uestrum , imo nostrum , uobis cum retinere poteritis , alium ne cogitetis . At ubi ineuitabili cogente necessitate aliter disponendum fuerit , Spiritus Paracletus inuocandus , coetus sanctorum conuocandus , et uir bonus , religiosus , discretus , litteratus , pius , et in sancta religione enutritus , qui Patris uestri imitator sit , omnimodo inuestigandus . Ualete . Iii , . Dominis suis et Patribus priori cum ceteris de Monte Dei , frater Petrus Cellensis indignus abbas , usque ad montem Dei Oreb . Aliud materia , aliud suadet scribere uestra reuerentia . Et materia quidem , que est charissimi filii nostri translatio ad uos , potius semper silere , uel instantius flere , quam scribere admonet . Sanctitatis autem uestre reuerentia sancta et digna exigit . Itaque non quelibet leuia et secularia , sed fortia et celestia debet assumere , qui uobis proponit scribere . Quid autem charitate fortius , que fortis est ut mors ? quid celestius , que etiam omnem exsuperat sensum ? Et de hac quidem , quantum ad nostrum se inclinare dignata est sensum : Maiorem hac dilectionem nemo habet , ut animam suam ponat quis pro amicis suis ( Xu ) . Quanti igitur apud meam humilitatem uestra profecerit dilectio , estimare poterit , qui quod pro ea reposuerim pretium diligenter pensauerit . Certe non aurum , sed uirum secundum cor meum ; certe non argentum , sed quem habebam quasi unigenitum : certe non lapides pretiosos , sed lapidem , quem mihi erexeram in specialis amoris titulum , in hoc proposui commercio . Scio , nec prorsus dubito , quod si omnem substantiam domus mee dederim pro sancto amore uestro , nihil tamen in comparatione illius attulerim . De Monte nam que Dei non amor mundi , sed amor celi descendit ; non carnalis amor , qui tanquam nubes matutina pertransit , sed eterna charitas que numquam excidit ( I Cor . Xiii ) . Non enim recipit estimationem , quod omnem excedit accidentium licitationem . Diuini siquidem amoris suauitatem sanctarum animarum pius redolet amor . Et quid humana paupertas dignum recompensationis , non dicam ad supernum amorem , sed saltem ad quamlibet sanctorum dignationem , in omni thesauro inopie copiose abundantis reperire poterit ? Sane nil sanioris mihi uidetur ad hoc consilii , quam ut gratiam rependat pro gratia , ad illius imitationem , qui potius ex abundanti quam ex indigenti , non aliud quidem solet dare pro gratia . Itaque et ego gratie uestre gratias ago , non tamen uanas , non uacuas , sed ultra facultatum mearum sufficientiam largas et diuites . Non enim de arca , sed de conscientia , non de fundo marsupii , sed de intimo cordis , non de supellectili domus , sed de intimis uisceribus profero quod accipitis . Si enim aliter fieri posset , si aliud pretium , quantumcunque magnum , uestra sanctitas exposceret , si aliquam commutationem commercium illud admitteret , o quam libenter darem ! o cum quanta gratiarum actione numerarem ! O Deus cordis mei , quanta anime mee usque ad mortem in hoc partu angustia , quam importabilis ! nisi tu me cum portaueris in separatione ista affectionis semper duratur erumna . Iesu bone ! indubitanter pro te aliquid me fecisse iam deinceps fateri non erubesco . Sed quid aliud facerem ? Tuus est ille , tuus sum ego . Et utinam sic tuus ego , sicut ille tuus ! Et qua fronte tibi de tuo tuus contradicere presumam ? Non resisto uoluntati tue contumaciter , ut tu assistas desolationi mee misericorditer . Uide humilitatem meam et laborem meum , et dimitte uniuersa delicta mea ( Xxiu ) . Domine , Domine , nonne totam mitius a me tolleres animam , quam partem dimidiam ? Placeat tibi saltem non deserere partem residuam , quia tibi assumis precipuam . Uere nunc experior , quod separare ueneris hominem aduersus patrem suum . Uere hic gladius Salomonis uiuus et efficax , et penetrabilior omni gladio ancipiti , pertingens usque ad diuisionem anime et spiritus . Quare propter te diuisa est maceries animorum presentia corporum ? Tu mediator , tu lapis angularis , tu dispersos Israel congregas , tu Deus unus , ad te et in te utraque faciens unum , quare sic facis , uel si non facis , quare pateris ut caream baculo mee debilitatis ? ut suam columnam deserat basis ? ut sine Aaron non Moyses , sed tuus miser cogatur sustinere questiones siue molestias huius talis et tante multitudinis ? Pie Iesu , non sustineat pietas tua sine consolatione meam diutius fragilitatem conquassari , sine uisitatione fatigari . Quid est hoc ? Uobis coepi scribere , uobis loqui , et sic in mediis sermonibus , cum tanta mora meas miserias misericordissimi Dei conspectibus explicui . Certe ut uideatis , certe ut intelligatis , quis sit dolor filium dextere amittere , et nec saltem sublato Ioseph , Beniamin retinere . Quinimo ut Deum totius consolationis meis compatiendo meroribus dulcius et obnixius pro me exoretis . Est enim benignus piorum exauditor , largus pro se aliquid facientibus remunerator . Orate itaque , ut et istum , quem quasi in uinculis Christi retinetis , non amittam , et ut optando scripsistis , pro Samuele nostro prophetam non inferiorem recipiam . Sic enim dote bona ditatus , consolationem aliquam uestris orationibus accipiens , potero exspectare illam ueram et eternam , pro qua desolationem suscipio temporalem et transitoriam . Ualete . Iii , . Dominis et Patribus suis de Monte Dei , frater Petrus Cellensis , dulcedinem gratie quam repromisit Deus diligentibus se . Exsultat spiritus meus in Deo salutari meo , tum quia uidere et audire uos uel semel merui , tum quia familiaritatis gratiam , gratia superna largiente , inueni . Accedit hinc beatitudini mee dulce ad inuicem commercium litterarum , unde et amaritudinibus meis mitigatiuum paratur electuarium , et inquietudini sopitiuum medicamentum , et hebetudini non mediocre eruginamentum . Denique quotiens formam et uultum inspicio sermonum uestrorum , magna uirtute ueneniferos morsus euado rugientium curarum , inundationes contempero influentium occupationum , assultus reprimo internarum et ueternarum inimicitiarium . Placet sensus profunditas , dictorum ueritas , morum informatio , errorum redargutio , amputatio uanitatum , condemnatio ambitionum . Plus medulle farine , minus corticis et furfuris habent . Facile ex his perpendi potest , quid in se de se anima religiosa sentiat , quid supra se de Creatore suo obstupescat , quid infra se de peregrinatione mundi et tentatione carnis pertimescat . Plane ad se ipsam conuersa conturbatur , ad factorem suum suspensa dilatatur , ad corpus reuersa confunditur . Quid enim corpus , nisi terra inanis ? quid anima , nisi abyssus impenetrabilis ? quid Deus , nisi lux incomprehensibilis ? Igitur ut caro sterilis et infecunda impregnetur , ieiuniis et uigiliis affligatur , ut anima tetra et tenebrosa clarificetur , pristinis uitiis et phantastica ignorantia exuatur . Caro abstinendo fiat paradisus deliciarum , anima orando et contemplando efficiatur serenissimum celum . Custos et operator paradisi deputetur ratio : protector et inhabitator anime ipsius creator . Adhibeatur corpori diligens disciplina , ne tanquam puer immaturus in perniciem sui efferatur : cultura impendatur , ne uelut ager neglectus mala prole urticarum inutiliter occupetur ; uomere et sarculo conscindatur , et bono semine impleatur . Nam huius nature est hoc corpus , ut quo magis opprimitur , eo amplius multiplicetur . Terra huius carnis , nisi aratro discipline conuulsa fuerit , quasi clausa uulua inutilis erit . At ubi fortiter concussa uel conscissa semen Domini exercituum exceperit , germinare secundum genus suum incipiet . Denique secundo uulnerata , tanquam gladio ancipiti , amore uidelicet et timore , uberes fructus iustitie , largissimas aquas interne compunctionis , imo sanguinem et aquam in redemptionem preuaricationum suarum , et emundationem originalium delictorum , in uitam eternam saliendo profluit . Atteratur itaque contritione ualida , ne insolescat , et pro frumento bonorum operum spinas et tribulos desideriorum malignorum afferat . Fodiatur , imo confodiatur lancea Saluatoris , ne animam in sepulcro uitiorum defossam eternis addicat incendiis . Duobus funiculis Dauid admetiatur , uno ad mortificandum , uno ad uiuificandum , ut quod nature est conseruetur , et quod uitii , destruatur . Sic , sic quantumcunque lapidosa fiet mollis et tenera : quantumcunque salsuginis plena , fiet dulcis et bona ; fiet , inquam de benedictionibus celi frugifera , fiet quasi horti iuxta fluuios irrigui , quasi areole consite a pigmentariis , quasi mons coagulatus et pinguis , tanquam uallis nemorosa , uelut terra sancta et uberrima . De hac solummodo oritur ueritas , in hanc iustitia de celo prospicit , hanc inhabitat et inambulat sanctitas : ferrum de hac tollitur , malleus uniuerse terre et securis suggestionis diabolice in ea non auditur . Hec terra benedictioni proxima est . Hec , inquam , accipit , tanquam lac diuini uberis , primam benedictionem in iustificatione , secundam in glorificatione . Omnis igitur , iuxta Apostolum , qui lactis est particeps , uelut ab uberibus materne gratie , exsugat ab ista lac sanctificationis , ab illa consolationis . Hoc enim est quod ait Apostolus : Habetis fructum uestrum in sanctificatione ; finem uero uitam eternam ( Ui ) . Sic , sic uiuitur , et in talibus uita spiritus . Sic uiuunt paruuli tui , Domine Deus , ab ubere presentis uisitationis , sic ab ubere future exspectationis . Hec duo , sicut duo hinnuli capree gemelli , quia ex abundantia diuine iam prelibate dulcedinis , et ex indubitate certitudine sequentis remunerationis , iam ad Deum , sicut ceruus , inequalitatem aduersitatum transcurrimus , iam super montes aromatum mundarum orationum pre alacritate transilimus exclamantes cum Apostolo , quia non sunt condigne passiones huius temporis ad futuram gloriam que reuelabitur in nobis ( Uiii ) . Cuiusmodi autem lac , fratres , esuriatis , hesito , quia ad humanos usus non simplex , sed aliud ouinum , aliud capricum , aliud uaccinum a Deo creatum perpendo : habet et humana infantia lac proprium , et etati sue congruum , mamillarum maternarum . Ex qualitate uero uberali uniuscuiusque lactis , cui magis persone , uel etati quodlibet horum competat , non est disserere . Est nam que caprinum parum nutritiuum sed satis digestiuum ; uaccinum multum nutritiuum , sed durum ad digerendum ; ouinum ex his medie contemperatum . Quamobrem ex alio serui , ex alio filii , item que ex alio pascuntur domini . Qui domini , nisi qui dominantur in uniuersa Egypto carnis sue ? Qui filii , nisi qui de uentre nati sunt gratie ? Qui serui , nisi quorum manus seruierunt in cophino ueteris uite ? Serui necessitate indigentie , filii suauitate indulgentie , domini deliciarum plenitudine lac edere solent . Utinam mihi peccatori indulgeatur lac uenie , uobis iam expiatis lac gratie , tandem expiatis lac glorie ! O clarum lac ! o suaue ! o iucundum ! Clarum , quia per ueniam transferimur de regione tenebrarum ad lucem gaudiorum . Suaue , quia per suauitatem gratie , ab amaritudine tentationum ad dulcedinem deducimur immarcescibilium delectationum . Iucundum , quia per gloriam a seculi tristitia euadimus ad eternum et incommutabile gaudium . O abundans iucunditas ! o iucunda abundantia ! In die enim illa nutriet homo uaccam boum , ut ait Isaias , et pre ubertate lactis comedet butyrum ( Uii ) . Que nam que est uacca boum , nisi anima consors nature et glorie celestium spirituum ? Quam homo Christus nutriet , non sicut nunc in umbra sacramenti obumbrati ueritate , sed in declaratione ueritatis , et in detectione reserati per clauem Dauid mysterii de mensa corporis , et de uino pretiosi sanguinis , de uestimentis glorie , et de lacte matris gratie , quod pre ubertate misericordiarum uertitur in butyrum dulcedinum , quia omni fluxibilitate et mortalitate de medio sublata , omnimoda commutatione transformabitur a claritate in claritatem , et sic in Deum . Tunc enim erit omnia in omnibus . Quid hoc butyro pinguius ? quid hoc melle dulcius ? Hoc mel celeste est , non campestre , non denique siluestre . Ioannes in solitudine mel siluestre edit satisfactionis : Ionathas in procinctu belli campestre iustificationis : puer Iesus in Uirgine et de Uirgine mel celeste incorruptionis . Sufficit enim lucerne que lucet et ardet , in campis silue penitentiam predicari , et quando fugiat a uentura ira , populum edocere . Iuueni , qui in agone fideliter et uiriliter decertat , in uirge , uidelicet iustitie , summitate futuram dulcedinem pregustare . At uero Christo Iesu , qui lux est illuminans non illuminata , creatrix non creata , propter altitudinem diuitiarum sapientie et scientie thesauri absconditi ( Colos . Ii ) , parum est ut sit predicator , non sit et dator , non solum uenie , sed et gratie . Denique ut de maximis ad minora trahamus exemplum , cor cuiusque religiosi ad similitudinem baptiste Domini a strepitu seculi quietum , in baptismo deuotionis emundatum , in mortificatione carnis preparatum , in amore uerbi Dei confirmatum , in religione angelorum stabilitum , et si nondum celeste mel pleno ore et uentre eructat , siluestre saltem pregustat . Aliter enim gratia sapit in patria , aliter in exsilio ; aliter rara , aliter larga ; aliter continua , aliter interpolata ; aliter in corpore mortali , aliter in immortali ; aliter inuisibiliter data , aliter uisibiliter administrata . Calore igitur charitatis liquefacta , et colatorio discretionis eliquata , nihilominus et infusorio exquisite ueritatis infusa homini gratia , asperitates faucium in confessione mitigat , stomachum receptiuum innumerabilium cogitationum mundificat , discretiuam cerebri rationem ad certam mensuram modificat , et uitalem uenam ad ueram immortalitatem cordi subministrat . Hic autem interim nos cum turba tanquam in campestribus ad gratiam suspiramus : ibi uelut in monte contemplationis glorificatam Iesu faciem suspicimus . Hic exspectamus , ibi spectamus ; hic petimus , ibi accipimus ; hic rogamus , ibi erogamus ; hic inopes , ibi locupletes ; hic pauperes , ibi diuites ; hic cum Ioanne in deserto , ibi cum Iesu in regno ; hic in carcere Herodis , ibi in palatio eterne hereditatis . Hic ad reparationem gratia commodatur , ibi ad refectionem prestatur ; hic in mensura , ibi supra mensuram ; hic in utre , ibi in uentre ; hic in cortice sacramenti , ibi in manifestatione summi et incircumscripti luminis . Ecce lac , imo butyrum , ecce mel , uel potius fauum mellis offert seruus uester mense dominorum suorum . Ad quid iterum uobis uas aque cum amphora uini ? O domini et amici charissimi , puteus altus est , et lapis superpositus , quem mihi angelus nondum reuoluit , Iacob nondum amouit , et quomodo dicam : Bibe , domine , et camelis tuis potum tribuam ? O ardens desiderium ! Fossoria habetis , uenas aquarum uiuentium possidetis , puteos quos fodit Abraham et filii eius , Isaac et pueri eius , habetis , et adhuc aquam de cisterna que est in Bethlehem suspiratis ? Equidem hec aqua , et si bona ad bibendum , sed difficilis ad inueniendum . Iter prolixum et obsessum , locus remotus et ignotus , uires pauce et rare , undique hostis et ensis , nox instans et pre foribus tenebre . Nisi itaque ad incomparabilem thesaurum obtinendum tanti labores non sunt insumendi . Quid dicam ? Momento tamen sui hec purissima gutta superat omnem laborem , quia sitim satiat , sordes lauat , estum temperat , humectat arida , dura emollit , sterilia fecundat . Ex hac lagenas oculorum suffusas in libamentis uestris effunditis , et cum hac altissimo Deo uota placabilia offertis . Hec ignem exstinguibilem exstinguit . Hec rigorem iudicis ad pietatem inflectit . Hec cherubin , et flammeum gladium atque uersatilem , ne ledant compescit . Hanc in uinum conuertit : et suo more potiora exhibet in benedictione , quam in creatione . Procul dubio sunt nobis plures fortes ad bibendum uinum , et ad miscendam ebrietatem ; ad hoc autem poculum quis idoneus ? Uerus Noe noster , qui requiem nobis dedit ab operibus mortuis , hoc uino debriatus , turpitudinem humane infirmitatis in cruce denudauit , et a medio filio , qui neque calidus est neque frigidus , irrisionem sustinuit . Ideo pauci procedunt ad emendum , pauciores ad possidendum , paucissimi ad bibendum , fere nemo ad ebriandum . Potens potator huius uini fuit filius fabri . Post hunc emigrauerunt ad uineas Engaddi qui bibebant uinum libaminum . Quia igitur nunc non est relictus in Sion , et residuus in Ierusalem , qui de manu Domini calicem uini meri suscipiat , accedite uos qui estis de domo Dei , et de monte Dei , et bibite et inebriamini , charissimi . Iii , . Dominis et amicis suis priori , et ceteris fratribus de Monte Dei , frater Petrus Cellensis , brauio diurni denarii non fraudari . Suauissimi saporis buccellas , quasi panis oleati , auido ore in mensa litterarum uestrarum pregustans , iucunditatem spiritus coepi eructare , et iterum atque iterum pre desiderio spiritum bonum attrahere . In crassitudine quippe anime bene paste , in abundantia dulcedinis Dei scripsistis , et sicut adipe et pinguedine spiritalis letitie fauces meas replestis . Sermo nam que uester non est talis , qui adulterinis formis superinductis speciem pietatis representet , et uirtutem abneget . Hoc enim illorum est , qui in corde et corde loquuntur , uel qui molliunt sermones suos super oleum , cum ipsi sint iacula . Non autem uerbum uestrum sic insulsum , sic infatuatum , sed sale salitum , sed gratie plenitudine confortatum uiscera replet sanctorum , uires reparat animarum , languores sanat egrotantium , fortitudinem conseruat sanorum . Preterea delicatorum sufficit gulositati , et nauseantium medetur reiectioni . Pascit ut panis , ut uinum letificat , ut paradisus deliciarum , exuberat in omni suauitate , ut templum speciosissimum refulget in omni pulchritudine . Plane suadibilis ad commonendum , rectus ad componendum , efficax ad commouendum , potens ad corroborandum , dulcis ad demulcendum , ardens ad inflammandum . Cum enim pure de puro uase purus effunditur sermo , quid ad emundandum aptius , quid ad informandum apertius , quid ad omne opus bonum utilius ? Sane uerbum bonum de bono Dei uerbo frequenti meditatione decoctum , exercitationi corporali et spiritali tanquam mola inferiori et superiori molitum , continua examinatione cogitationum accusantium aut etiam defendentium cribratum , humilitatis ossibus confert medullam , spiritui contrito medelam , et anime esurienti adhibet satietatem bonam . Decoquitur uero panis iste aut in clibano profundi mysterii incarnationis Christi , aut in sartagine uiuifice crucis , aut in craticula mortis et sepulcri : cum uita uestra , locutio uestra , cogitatio uestra commoritur et concorporatur , uel consepelitur Christo nouo genere uiuendi . Uidete panem de clibano : Memor esto Dominum Iesum resurrexisse a mortuis ex semine Dauid ( Ii Xi ) . Comedite panem de craticula : Cum adhuc peccatores essemus , Christus pro impiis mortuus ( U ) . De sartagine frixum apprehendite : Cum iniquis deputatus est ; et , uere languores nostros ipse tulit , et infirmitates nostras ipse portauit ( Xxii ; Liii ) , in corpore suo super lignum crucis . Panis iste triplex itinerantibus per desertum ad uiam trium dierum non deficit , quia etiam tertium celum petentibus seu penetrantibus fides incarnationis , passionis et mortis , tanquam scala Iacob , uehiculum existit . In introitu uero tabernaculi non manufacti , id est non huius creationis , quod scilicet fixit Deus et non homo , porrigitur panis de duabus decimis simile , id est consolatio eterna pro legis et Euangelii consummatione , nec non pro carnis perfecta incorruptione , et uera sanctitate anime . Hastam aut gladium ad quid petitis ? quem interficere uultis ? quem ferire ? Ubi est uel quis est aduersarius uester ? Nonne uos confugistis ad tutissima loca Engaddi ? Nonne Christus est uobis petra refugii ? nonne turris fortitudinis ? nonne omnis armatura fortium ? nonne inattingibile propugnaculum ? nonne gladii duo , scutum , arcus et sagitta ? O fortissimi milites Christi ! hastam protensam habetis in orationibus continuis , gladium in mortificatione carnis , panem sanctum in spe eterne glorificationis . Hasta uestra non est auersa in aduersitatibus mundi , quia rectos facitis gressus ad celum ; gladius non declinat in conflictu desideriorum et impetu suggestionum , quia ante Dominum est omne desiderium uestrum ; panis non inueteratur ex dilatione premiorum , quia reuirescit charitas certa spe promissorum bonorum . In calore nam que suo perdurat panis , quia charitas non tepescit in cordibus uestris . Non hebetatur acies gladii , quia non deferuescit rigor discipline ac sancti propositi . Hasta non infringitur , quia oratio uestra acumine suo celum penetrans nullis obstaculis reuerberatur . O bellum grande , et graue , in stationibus dissimile , in uiribus inequale , in armis incomparabile ! O rector et moderator omnium , quam , nisi a te fieret , ridiculosa pugna uermis et gigantis , hominis et demonis , animalis terreni et erii , uelocissimi et tardissimi , stultissimi et callidissimi , antiqui et moderni , mortalis et immortalis ? Stat ille in superioribus , iacet iste in inferioribus . Pennas ille habet , iste nec pedes . Uidet ille quem persequitur , iste sentit nec attendit a quo tam crudeliter uerberetur . Mole carnis molestatur iste : bonitate Creatoris ex creatione sua libero uolatu quolibet deuolitat ille . Utitur hostis mundo isto ut decipiat ; utitur homine aduersus hominem ut occidat ; utitur eodem aduersus eumdem ut absorbeat . Sensibus suis tanquam propriis armis triumphat , et transgulat strangulat captiuum , cum spiritus in seruitutem non redigit mortale corpus suum . O pestis iniqua ! o sors hominum misera ! non est tibi in te uirtus , non in arcu uirtutis tue , neque in hasta liberi arbitrii tui saluat Dominus . Sic collisa inter scopulos , sic contracta inter populos , habes tamen prelium cum filiis Enachin , quibus comparata uideris quasi locusta : habes capitale duellum cum principibus tenebrarum , uictori uel uicto proposita morte et uita . Non resurget , non qui ceciderit , sed qui cesserit ; non addet qui destiterit : non rursus accedet , qui lapsus fuerit . Primo uictus primus homo , quia secundus uenit de celo , habuit in ceno subleuantem se : denuo si succubuerit , non reparabitur , quia alius deinceps non generabitur ex uirgine Dei Filius . Uoluntarie enim peccantibus , non relinquitur hostia pro peccatis . Instantius itaque agendum , ne urgeamur redire , cum inclusi in morte iterum non sinemur tunicam oblitam repetere . Tunicam enim penitentie qui neglexerit in corpore , opportunitatem nullam habebit post transitum uite . Ecce , domini mei et amici charissimi , statim ut uidi angelum uestrum , cucurri ad armentum cum Abraham , uocaui Saram memorie , puerum cordis , et miscui uobis farinam , ut facerem subcinericium . Habetis itaque cilicium uestrum , habetis et subcinericium nostrum . Cooperantur hec duo ad extrahendam peccati rubiginem , ad delendam pruriginem , ad extergendam sorditiem . Idcirco sana et sancta potuit ueraciter exclamare conscientia , uasa puerorum munda esse . O gemma pretiosissima et preclarissima ! pro qua si dederit homo omnem substantiam domus sue , tamen nihil estimatur in comparatione illius . Detineo sancta corda , mundos oculos , puras manus , plusquam debeam a pabulo uite , ab introitu glorie , a contemplatione faciei Iesu iam glorificate et deificate . Sed nunc iam remitto ; et ut me commemoratione pia in humeris uestris perferatis ad thronum glorie deposco . Ualete . Fratrem Simonem lumen oculorum meorum , partem uiscerum meorum , attentius uobis commendo . Iii , . Suis de Monte Dei , suus Petrus Cellensis , a claritate transferri in claritatem . Uenerunt filii usque ad partum , et tempus non est pariendi . Manus ad rescribendum parabatur , animus ad dictandum , locus ad sedendum ; et ecce uentus occupationum nuntii uestri uela occupans nauigii nostri ad portum silentii retorsit . Quid enim ? Nonne iucundius et uoluptuosius paulatim uinum bonum , quod seruatis usque adhuc , per tempus et tempora degustabitur , quam uno haustu cum damno optande suauitatis deglutitur ? Etsi enim in transitu desidero uos uidere , saltem nolo in transitu scribere : Gustaui et uidi quia bona est negotiatio uestra . Nequaquam manus uestre in cophinis seruiunt ; nequaquam ciuitates Egypti in luto et latere construunt ; sed queque pretiosa et speciosa requirunt ; sed fusum et colum ad nendum siue contexendum rationale et superhumerale , et cetera summi pontificis insignia ornamenta apprehendunt . Hinc est quod non de stuppis synagoge peccatorum grossiora uestimenta anime uestre delicate apponitis ? neque contra legem ex lana lino que uestimento induimini ; sed abdicantes occulta dedecoris , faciem lauatis , caput ungitis , et de uelleribus ouium uestrarum uenientes ab aquilone calefacitis , cum etiam de confessione uestre integerrime simplicitatis exempla sumuntur sancte religionis . Sic est , dilectissimi , sic est : Accedit homo ad cor altum , et exaltabitur Deus ( Lxiii ) . Annon in luna cum lumini solis appropinquat sic euenit , ut eo a suo fulgore uideatur deficere , quo fuerit effecta uicinior ? Ceci domus non ideo pulchra , quia deformitatem eius non uidet ; non ideo sana , quia ubi uentrem faciat non considerat . Cani , iuxta prophetam , in Ephraim effusi sunt , et ipse ignorauit ( Osee . Uii ) . Doletis fetorem Lazari , truncum iam emortuum miramini reuirescere , muros Iericho non patimini consurgere . Facitis nam que quod ait Nahum propheta : Aquam propter obsidionem hauri tibi , intra in lutum , et calca , et subigens tene laterem ( Nahum , Iii ) . Intelligitis obsidionem principis huius mundi , aqua de cisternis sicut nec de cellis deficit . Lutum carnis ut fortius prematis , et ualidius calcetis intratis , si subigendo tenere laterem memineritis . Non itaque usque ad internecionem deseuiat mucro uester . Tolle , ait Dominus , grabatum tuum et ambula ( U ) , id est corpori indulgeas , non seruias . Quam suauiter in impetu spiritus euehor , dum uobis scribo , tam egre fero , dum in medio itineris subsistere cogor . Ad questionem respondere parco , quia non perfunctorie eam tractare dispono . Ualete . Destitutus spe ulterius procedendi subsederam non uolens , sed propter eum qui quasi media uia me deserebat . Interim flauit spiritus bonus , et dum illius cassauit propositum , nostrum compleuit desiderium . Moram procul dubio timebam , et temporis siue portatoris importunitatem ad meam referri ignauiam satis pertinaciter deuitabam . Ut itaque meam insipientiam oculis amicorum et dominorum meorum simpliciter prodam , non quod ex promptuario aridi pectoris , sed quod de horreis Ioseph in saccis filiorum Iacob mutuaui proponam . Apponam uero prius in mensa ista panes propositionis uestre , ut cum his sumantur legumina decoctionis nostre . Quosdam uestrorum ita scribitis sentire de uerbis Apostoli , ubi ait : Renouamini spiritu mentis uestre ( Iu ) ; et alibi : Et si homo exterior corrumpitur , sed qui intus est renouatur de die in diem ( I Cor . Iu ) , et de paradiso deliciarum in quo Adam positus est , siue etiam hoc , quod homo ad imaginem et similitudinem Dei conditus asseritur , ut sub eodem sensu omnia ista accipiantur . Addunt etiam hec bona deliciosa bifarie debere accipi , scilicet secundum substantiale bonum et accidens : referentes ad essentialia dona imaginem , similitudinem uero ad ea que adesse et abesse possunt . Priusquam his bonis coloribus et a doctis pictoribus imaginem sensuum istorum compositam in sacrario Dei statuam , quero de origine , de auctore et de uirtute , uel etiam utilitate eius . Ut enim religiosum sit quod adoratur in templo , non noua , non ignota , non denique ficta debent esse numina . Israel , ait Propheta , si me audieris , non erit in te Deus recens , neque adorabis Deum alienum ( Lxxx ) . Non magis abominabile est simulacrum in Ecclesia Dei uiui , quam de sancta Scriptura sensus peruersus in anima Christiani . Delectus tamen et hic habendus est . In his siquidem , que ad sancte Trinitatis , uel incarnationis fidem , seu sacramentorum Ecclesie pertinent errare periclitari est . De multiplici uero sensu Scripturarum , uel iudiciorum Dei , que nunc plura fiunt , quasi diuersa , non tamen contraria , a fide sentire , non est exorbitare . Hic enim sonus est alarum animalium in Ezechiel se adinuicem percutientium , quia sancte anime de thesauro sapientie et scientie Dei largiter accipiunt , unde corpus Ecclesie in augmentum corporis Christi diuersarum gratiarum compagine satis eleganter componunt . Itaque frater ille suo bono quidem sensu domum sibi eburneam fabricauerit , et bicameratam , siue tricameratam arcam in diluuio aquarum multarum preparauerit . Miror illum tamen tantum edificium paruis sumptibus exstruxisse : et cum illud fundamentis solidissimis apostolorum et prophetarum firmare , floribus doctorum fulcire , malis martyrum stipare , ut sapiens architectus debuisset , oblitus paxillos ereos auctoritatum Ueteris , et funes argenteos Noui Testamenti inserere , quasi clypeis denudauit parietem . Sed ut de proprietate huius nominis , que occurrunt in instanti edisseram , sciendum est , quod proprie imago relatiue dicitur ad aliud , cuius similitudinem gerit , et ad quod representandum facta est , sicut imago Cesaris , que ipsius similitudinem preferebat . Improprie autem imago dicitur id , ad quod aliud fit , sicut exemplum , quod similiter proprie dicitur exemplum , exemplar a quo sumitur . Tamen abusiue aliquando alterum pro altero ponitur . Secundum istam rationem proprie imago Patris dicitur Filius . Iuxta alium uero modum , quo unum nomen pro alio ponitur , dicitur homo imago Dei , quia uidelicet imago Dei in eo est . Sicut imago dicitur tabula et pictura , sed propter picturam que in ea est , simul et tabula imago appellatur . Ita propter imaginem Trinitatis , etiam illud , in quo est hec imago , imaginis nomine uocatur . Homo itaque imago , et ad imaginem ; filius imago , non ad imaginem . Uolo denique si placet , et in quo similitudo differat ab imagine , breui exemplo signare . Pono animam lapidem pretiosum , et imaginem aliquam in eo expressam , a qua similitudo secundum imaginem impressa ostendatur . Nonne est aliud imago exsculpta , et aliud similitudo ab imagine redempta ? Sit igitur bonitas Dei causa huius similitudinis , quia cum beneuolentia sua , que Spiritui sancto attribuitur , Deus Deum hominem , uel post Deum facere uellet , et naturaliter id fieri non posset ( non enim naturaliter Deus est , nisi is , qui Deus natus est , non factus ) , concessit ut saltem similitudinem Dei haberet . Que similitudo Dei ut sedem , uel receptaculum haberet , imago siue figura substantie Dei , que est filius , anime hominis impressa est , ut a suo sancto Spiritu predictam similitudinem reciperet : quomodo pretioso lapidi foramen aperitur , per quod gracilem auri uirgulam recipiat , qua constringatur et teneatur . Ad imaginem itaque secundum naturales anime uirtutes , memoriam scilicet , intelligentiam et dilectionem , ut optime dixit tractator uester , et ad similitudinem , secundum innocentiam et iustitiam , que in mente rationali potius naturaliter quam accidentaliter insunt , conditus est homo . Stupeo siquidem me audiuisse , quod nollem uel somniasse , similitudinem Dei donum esse accidentale : quod non accidentale , sed ueraciter substantiale , imo supersubstantiale nouit qui Apostolum intelligit . Scimus , inquit , quia cum apparuerit , similes ei erimus , quia uidebimus eum sicuti est ( I Xii ) . Quid est , similes erimus , nisi similitudinem eius habebimus ? Quam enim similitudinem in creatione accepimus , eamdem in resurrectione prima , denique et in secunda , sed aliter habituri sumus . Nam in creatione ita collata est , quod amitti potuit , cum etiam peccare potuit , uel potius deformari ; sed in uera immortalitate , cum nec mori nec peccare homo poterit , de similitudine Dei eternaliter gaudebit . Quid igitur ? Itane summa illa beatitudo et gloria seculorum accidentalis erit , ut possit adesse et abesse preter subiecti corruptionem ? Hoc enim accidentis est . Ubi es , homo ? Nonne in mortalitate , uel potius in morte ! Quare ? Nonne quia amisisti Dei similitudinem ? Quid enim Deus ? Nonne uita ? Et que est similitudo uite , nisi uita ? aut que dissimilitudo , nisi mors ! Mortem nam que inuenit , qui similitudinem Dei amiserit . Quod si ideo dicitur accidentale similitudo Dei quia auferri potuit , non uera est consequentia . Sic enim sequeretur , quod accidentaliter uiueremus , quia mori possumus . Nature siquidem accidentis est , ut possit adesse et abesse preter subiecti corruptionem . Quod quis sani cerebri , uel cordis affirmare audeat de uirtute , iustitia , bonitate et amore uirtutis in anima ? Prorsus , ut ait Augustinus , ut uita corporis anima , sic anime uita Deus . Uera quoque uirtus , uera bonitas , uera iustitia , imo ipsa ueritas est Deus . Sine his igitur si fuerit anima , moritur , et dicis esse accidentalia dona ? Uertens iterum oculos , et relegens apices uestros , inueniens que non donum , sed bonum accidens , maiores phantasias admiror . Nonne enim similitudo Dei Deus est ? eque bonum Dei numquid aliud a Deo est ? Clamat Augustinus : Quidquid de Deo dicitur , Deus est , et nihil secundum accidens dici de Deo ; et dicis , secundum bonum accidens similitudinem Dei dici . At , inquis , quod dico similitudinem Dei donum esse accidens , non ad Deum dantem , sed ad hominem accipientem respicio . Mihi uero uidetur satis ex superioribus probatum , neutrum esse uerum . Hec sufficiant de similitudine . Nunc reuertamur ad imaginem , et audiamus quid nobis dicat imago uera . Sic enim loquitur : Qui me uidet , uidet et Patrem ( Xiu ) . In quibus uerbis desiderantibus faciem Patris uidere omnino simillimam et in nullo disparabilem imaginem semet ipsum representans , desideria cordis eorum de bonis suis satiare uoluit . Rursus hec eadem imago renouare uolens imaginem suam in imagine sua , alias dicit : Sancti estote , quia ego sanctus sum ( Leu . Xi ) . Tanquam bonus pictor animarum Deus primam animam in primo homine cum omni benedictione spirituali , ad quam meliorem et formosiorem inuenit imaginem , non in iam creatis , sed in non creatis pingendo creauit , et creando depinxit . Creauit , inquam , in anima imaginem suam , uel potius animam ad imaginem suam . Depinxit , iterum , in anima similitudinem suam , uel magis animam ad similitudinem suam . Fumo autem iniquitatum et transgressionum suarum decoloratam , et usque ad extremam deformitatem fedatam , auctor et amator suus uoluit eam reparare . Et quia eque idoneus pictor , neque in celo angelus , neque in terra homo iustus , neque subtus terram aliquis spiritus inueniebatur , accessit imago ad imaginem , formosa ad deformem , iusta ad iniustam , nobilis ad ignobilem , pia ad impiam , eterna ad transitoriam ; uenit reparare quod perierat , uenit reficere quod defecerat . Hec imago Dei inuisibilis Filius est Altissimi . De Filio nam que ait Apostolus : Qui est imago Dei inuisibilis ( I ) . Sanius uero mihi credite , nihil dicitur , quam unam esse imaginem totius Trinitatis , Patris uidelicet , Filii , et Spiritus sancti . Unde Beda , super Faciamus hominem ad imaginem et similitudinem nostram ( I ) ; in eo quod dicit , faciamus , una operatio trium personarum ostenditur ; in hoc uero quod dicit , ad imaginem et similitudinem nostram , una et equalis substantia trium personarum monstratur . Ex persona enim Patris hoc dicitur ad Filium , et Spiritum sanctum , non ut quidam putant , angeli , quia Dei et angelorum non est una et eadem similitudo uel imago . Proprie itaque Filius dicitur imago Patris ; Trinitatis essentia minus proprie , homo improprie . Sic autem homo dicitur imago Dei , quia similitudinem eius in se gerit , sicut imago Cesaris , que similitudinem eius prefert . Hucusque satis dilatauerim phylacteria mea , et magnificauerim fimbrias . Si qua tamen durius dixerim , obsecro , indulgeatis . Ualete , et orate pro me . Iii , . Dominis suis de Monte Dei , suus Cellensis , portam atrii interioris penetrare . Etsi apices salutationum a uobis mea humilitas accipere non meretur , mereatur saltem munera orationum . Utrumque quidem si fieri posset , satis gratanter acciperem ; alterum tamen ambitiosius deposco , si ad utrumque non ualeo . Letificarent me littere , si scriberetis ; sed iuuant orationes , si pro me eas funditis . Insipientia mea indiget bonorum instructione ; infirmitas anime mee , deuota et assidua oratione . O utinam perspiceretis plagas anime mee misere et desolate in uastitate hostili ! certe si eam diligeretis , super eam lugeretis . O domini et Patres charissimi , cur non liberatis animam , quamuis miseram , tamen uestram ? cur non eruitis de ore leonis iam semipastam ? cur non redimitis sub uinculo captiuitatis usquequaque humiliatam ? Sufficiat uobis ad commouendos pietatis affectus recordatio antiquarum miseriarum , a quibus redimit uos qui passus est pro uobis . Ultra extenditur cumulus peccatorum meorum , et nisi Dominus iuuerit sanctissimis orationibus uestris interpellatus , iam inferno appropinquat . Ualete . Iii , . Charissimis dominis et fratribus de Monte Dei , priori cum ceteris sanctis , frater Petrus Cellensis indignus abbas , salutem . Forte sicut pulli de nido non auolantes paternas esuriunt escas , sic uos , filii charissimi , qui in nidulo uestro plumescitis , ut cum tempus uenerit in altum euoletis , dignum faucibus et stomacho sanctitatis a me refundi exspectatis . Sed quid coruus ad pullos gallinarum ? Non enim eisdem aluntur cibis . Coruus pascitur cadaueribus putredinis ; columba uescitur granis puris tritici electi . Noui , noui quibus apud uos per dimidium temporis alitus sum cibis . Si dixero , noui quibus modo usque ad nauseam onerer , parum profecto dixerim , cum sapientia uincat scientiam , et plus sit tenorem saporis in ore retinere , quam preterita ad animum reuocare . Anxior igitur in his et gemo ; et quorum gustu uehementer afficior , nolo ruminatione reiterata refricare dolores preteritos . Sufficiat enim diei malitia sua ( Ui ) ; sufficiat gustui amaritudo sua amarissima . Uos denique , fratres et filii charissimi , simplicitate ciborum contenti sicut didicistis Christum , sicut gustastis et uidistis , quia bona est negotiatio uestra , sic perseuerantes non queratis aliam mensam , non aliam escam . Bonam enim mensam , bonam utique habetis et escam , qua uiuit anima uestra . Quid ipse dicere possum de mensa mea ? Certe ex quo descendi de Sancto Monte Dei mei , aut rarissime , aut numquam data est mihi mensa , ut cum amicis meis epularer . Statim que in insidiis exspectabant egressum meum sollicitudines , rapuerunt et absorbuerunt me continuo refluxu , super caput meum redundantes . Satis immisericorditer uindicatum est in me , si quid otii , si quid boni in requie illa habuerunt caro mea et cor meum . Seuerius in me exarserunt , et ne spiraculum quidem incedit per ea . Apud uos , charissimi et desideratissimi , conqueror de me ipso contra me ipsum . Hec certe , imo multo peiora merui , qui de pena non emendor , sed cum pena et culpam multiplico . Orate pro seruulo uestro , qui uos omni die desiderat , umbram uestram suspirans , et faciem uidere sitiens . Ualete . , et toti sancto conuentui , frater Petrus abbas Cellensis , sanctum Pascha . Quotidianum Pascha celebrare non cessat anima uniuscuiusque uestrum , dum quasi columba stat ad fenestras suas , et uocem de celo explorat , a Libano uocantem sponsam suam . Extento prorsus et retorto collo ad caput uestrum , quod in celis est , sine cessatione uitam istam umbrosam fastidientes , euolare super pennas uentorum contenditis , iam ibi uerum , non annua repetitione , sed continua stabilitate , celebraturi pascha cum illo , et in illo , qui pascha nostrum immolatus est Christus . Ita est . Sed adhuc ascenditur et descenditur per scalam Iacob , donec quod ex parte est euacuetur , quod fiet , quando uotum in habitum conuertetur , et in Ierusalem hymnus Deo soluetur . Interim , fratres , in umbraculis habitantes , et sub umbra illius quem desideratis , sedentes , coquite , imo assate carnes agni tota nocte , singuli in cella sua , et mane comedetis eas . Certe tota nocte debet cremari caro agni , quia toto mortalitatis tempore , accensa caldaria conscientie , facies Saluatoris desideranda , et undis desideriorum fortiter bullientibus , ne in die iudicii semicocta offeratur , percoquenda . Habete uascula munda , iuxta nam que et in oculis preterfluit aqua . Sed numquid uane ? sed numquid gratis ? Plane supina et crassa negligentia imputanda est singulis , nisi sint omnia munda , quibus et copia aquarum redundat , et temporis opportunitas superest , et amor incumbit totius munditie , et ordinis consuetudo non refragatur . Sic est , ego uidi , ego interfui , et utinam toties et tam sedulo cor expurgassem , quotiens et quam indesinenter manus et faciem die et nocte rigaui , non lacrymis , sed aquis . Hoc autem feci ut hospes , quia non ultra ostium , sed in ostio tenui . Uos autem intra et ultra ostium promouistis pedem , non aduene , sed domestici celle et celi effecti . Postquam uero uasa uacua ab ambitione emundaueritis confessione , et Scripturarum meditatione , implete aqua et ad ignem mittite , et tanquam unguenta pretiosa bullire facite . Subintrauerat bucce mee , et stylo iam suggerebat improuida cogitatio , scribere ut carnes agni sic decoquerentur ; sed memor mandati legalis , quo prohibetur ne aqua coquantur , subiicio non ut agni , sed hedi carnes taliter coquantur . Simul enim et agnum et hedum tollere in pascha precipimur . Quid ergo ? Agnus in ueru , uel in craticula crucis , hedus in aqua coquitur , ut si innocens fueris , solo spiritus ardore in pascha adapteris ; si uero fetore graui oppressus , per ignem et aquam expieris . Hedus etiam est corpus , quod corrumpitur et aggrauat animam . Agnus qui in latitudine pascitur , benignus ille spiritus , qui infestationibus carnis agitatus non cornu ferit , sed oculo simplici liberatorem querit , dicens : Quis me liberabit de corpore mortis huius ? ( Uii . ) In sanguine agni , id est in contritione cordis , et spiritus contribulati liberaris de Egypto , et de manu Pharaonis , quia cor contritum et humiliatum Deus non spernit . De sanguine hedi non lego mysterium , nisi quod tunica Ioseph tincta in sanguine hedi missa est ad patrem . Ad patrem spirituum si miseris in confessione flens et eiulans tunicam Ioseph , litam in sanguine hedi , id est simplicitatis et castitatis amictum fucatum et fecatum corruptione libidinis , et fraude diabolice circumuentionis , sanguis hedi in purpuram commutabit , quia per penitentiam non solum indulgentia , sed etiam gratia adipiscitur . Sed de his hactenus . Unde nam que mihi ut tepidus feruentes , mundatos sordidus , iacens currentes , piger commoneam alacres ? Deus scit , me non presumptione , sed amoris impatientia laxasse habenas , et cum non haberem quid dicerem , dicere tamen aliquid uellem , dixi quod innotesceret affectum , etsi non idoneum esset facere fructum . Adhuc impetus me trahit , et redire ad festum festorum cogit , ut quasi incipiens spiritui indulgeam currere , quousque lassetur , et sponte petat stationem , et metas silentii . Sub exemplo ergo cuiusdam pretiosi inuolucri , in quo stupendum sit , tam ipsum repositorium , quam repositum , aliquid de pascha prosequar , quasi quemdam pannum pretiosum et multicolorium de diuinis thesauris assumens . Moyses in illo quadragenario ieiunio , ubi a colloquio diuino cornutam faciem reportauit , pascha illud in litteris suis prenominauit , et in illo sacro sanctas reliquias religans annuo recursu ad publicum nostrum deuoluendum constituens , diem certum prefixit . Siquidem hic pannus , id est pascha , in exteriori facie plurimum nitoris exhibet ; sed ualde ampliora intrinsecus continet , et cariora pignora . Rubet igitur purpureo colore , propter passionem , rutilat hyacinthina specie , propter resurrectionem ; subobscurus est , propter sputorum et alaparum et flagellorum , et ceterarum iniuriarum coaceruationem ; albet unica nube , propter innocentie integritatem et peccati immunitatem . Ecce colores , colores cingentes pascha gloriosum , et delicatum anime pallium , quo melius amiciuntur pauperes semicincti , quam diuites purpura et bysso induti Reuoluere autem illas pretiosas margaritas , que sigillantur in sigillo isto aureo et argenteo , quis accedet , nisi mundas habuerit manus , nisi oculos columbinos ? nisi labia purgata ? nisi abluto toto homine interiori et exteriori sacro Iordanici fluminis baptismate ? Quia ergo uobis sunt manus tornatiles per obedientiam , oculi clari per pudicitiam , labia stillantia myrrham primam per accusationem reatuum uestrorum , et ad scurrilia eternam clausuram ; applicate pannum paschalem , et expandite thesaurum absconditum , ut exinde captiuus mutuet redemptionem , mortuus resurrectionem , peccator iustificationem , afflictus consolationem , religatus solutionem , anathematizatus absolutionem . Sanctificate ora uestra sanctis horum osculis , oculos tangite his smaragdis , singulos sensus exhilarate singulis benedictionibus . Sed que sunt pignora tam cara pro pretio , tam efficacia pro remedio , tam rara pro numero , tam sancta pro merito , tam perpetua pro euo , tam amabilia pro beneficio ! Pignora , fratres mei , ista ore pudico et timore debito nominanda et amplectenda , sunt caro et sanguis Agni incontaminati , Iesu Christi ossa , nerui , medulla , cartilagines , cutis , corium , et quecunque membra in corpore Iesu de sacris suis uisceribus edidit Uirgo uirginum . Addamne clauos , lanceam , coronam spineam , sputa , irrisiones et illusionem , albam uestem , uestimentum purpureum , fel , acetum , myrrham et aloes ? Quanto enim hec in se duriora et uiliora , tanto in Saluatore nostro pretiosiora et appetibiliora facta sunt . Quis modo Christianorum si unum horum reperiret , nisi super aurum et lapidem pretiosum multum uenerabilius coleret , ambitiosius seruaret et adoraret . Dignum est , iustum est . Si enim immundus erit , tangens morticinum et captum a bestia , id est Adam et Euam , quorum alter captus est suasu uxoris , Eua morticinum facta est suggestione serpentis , quomodo non iustus emundatur ab operibus mortuis , qui uiuentem in secula seculorum contingit credendo , amando , colendo , adorando ? Nam non sicut delictum ita et donum . Pluris enim donum , quam delictum est . Sed quod est hoc donum ? Iesus Christus sanctus . Quid est , inquam , hoc donum ? Natiuitas Iesu , passio Iesu , resurrectio Iesu , ascensio Iesu : Quomodo non etiam omnia cum illo nobis donauit ? ( Uiii . ) Clamat Apostolus : Omnia , inquit , uestra sunt , siue mors , siue uita ( I Cor . Iii ) , quia est mortuus propter peccata nostra , et resurrexit propter iustificationem nostram . Domini et fratres , detineo uos plus iusto , ad quorum ianuam stat et pulsat Iesus uolens suum pascha uobis cum recolere , et de reliquiis mense illius magne partem bonam reseruauit , quam adhuc recentem et calentem denuo de arca celi refert et profert uobis . Ne uereamini , ne caro antiquata sit et putrefacta uetustate nimia , quia annus iam millesimus centesimus sexagesimus primus est . Nequaquam , fratres , nequaquam ascendat in cor uestrum hesitatio ista , quia caro eius etiam dum esset corruptibilis , non uidit corruptionem , multo uero minus facta incorruptibilis , et genere uiuendi , et loco manendi . Recens est , calida est , sana est , uitalis est , regnum celorum dat , quia possidet . Non est illa caro et sanguis , de quo dicitur , quia caro et sanguis regnum Dei non possidebunt ( I Cor . Xu ) . Quo studiosius arcentur a dentibus et stomachis uestris carnes animalium , que corrumpunt et corrumpuntur : eo dignius accedunt ad animas uestras sanctificandas carnes ille , que sicut non moriuntur , ita nec corruptionem inesse patiuntur , ubicunque refectionem prestauerint . Has imperat religio , et quo religiosior sis , eo frequentius , et ut ita dicam , glutinosius comedere debes . Nondum quieuisset manus , uel animus , sed reprimit et modus dictorum , et tempus alia faciendi . Orate pro nobis . Nouellum illum angelum uestrum A . salutate , et Robertulum nostrum . Plurimum et multum singulos , et singillatim , et communiter saluto . U , . Dominis et Patribus suis de Monte Dei , Simoni priori cum ceteris fratribus , frater Petrus qualiscunque Cellensis abbas , uultus in propitiatorium semper tenere . Uarius rerum cursus , seculorum uolubilitati irremediabiliter innexus , nihil stabile , nihil eternum , sibi inesse euidenti ratione approbat . Currit , fluit , fugit , labitur , et euanescit quidquid unquam habere potest mundanus usus . Precurrit defectus satietatem , preterfluit adeptio appetitum , effugit instantiam desiderii fumus glorie , elabitur utenti imago felicitatis , euanescit a uiuentibus uita , quia dum ordirer succidit me ( Xxxuiii ) . Summa itaque dementia est , currere post defectum , appetere non apprehensibile , instare fumo , uti imagine pro ueritate , uelle diu ea uita uiuere , que , iuxta Gregorium , uite eterne comparata , mors potius dicenda est quam uita . Alias sine dubio cursum uestrum conuertistis , fratres et domini charissimi ; alio appetitu uiuitis ; alia instantia pretiosas margaritas in foro et nundinis Ueteris et Noui Testamenti queritis ; alio usu in carne preter carnem uiuendo corpora uestra que sunt super terram , Christo concrucifigitis ; alia conuersatione eterna et que non uidentur concupiscitis . Que enim uidentur , temporalia sunt ; que autem non uidentur , eterna . Ideo ad montem Domini sicut passer euolastis et nidificastis in foraminibus petre , in cauernis macerie , ne procella eriarum suggestionum uos inuolueret , ne diluuium carnalium titillationum absorberet , ne laqueus sollicitudinum secularium concluderet , ne aura humani fauoris omnem uentum a facie terre dispergeret . Ecce locus iste est , quem constituit Dominus Moysi , in quo uidit posteriora eius , dum ante eum transiret . Ni fallor , uir ille bonus , qui Sunamiti mortuum puerum reddidit , cui illa cum uiro suo cenaculum preparauerat , et lectum , et mensam et candelabrum , per uos sepe transitum facit , contemplatus a uobis in cenaculo glorie , inuentus in lecto mundate conscientie , cibatus et potatus in sacramento Eucharistie diuine , accensus per donum sapientie et intelligentie . Adiuro uos per campos , ceruos que camporum , ut cum transierit , post tergum eius clametis pro pace uniuersalis Ecclesie , pro his qui in sublimitate sunt , pro comite nostro , cuius cor tetigit Deus , edificare uobis locum , in quo secundum genus uestrum fructum faciatis , pro me peccatore suo et uestro , pro omnibus nobis commissis . Transite cum illo et post illum , ut manentem in perpetuas eternitates , uel in ictu oculi , uel media hora , uel momento conspiciatis , donec transfiguremini a claritate in claritatem . Certe qui sequitur transeuntem , uidebit stantem , uel sedentem . Fratres mei charissimi , si delibatio sancta et massa ; si memoria eius uinum Libani , quid presentia , nisi inebriatio uberum , nisi obliuio preteritorum , et iubilatio interminabilis de plenitudine gaudiorum ? Exspectatio horum letitia , quid fruitio , nisi letitia sempiterna ? Ad instar grani sinapis uisio tua , Iesu , modico sibilo aure tenuis aures cordis percellis , et quis poterit cogitare horam transitus tui ? Si dormio , somniare possum , et uidere non possum . Si uigilo , detentus aliis occupationibus et curis tam cito exoccupari nequeo . Si uigilo et uacauero , tunc forte uenam susurrii eius audio , sed nondum uideo . Quando ergo uidebo transeuntem ? Si mundum cor sursum habuero , si puras manus , si lotam faciem , si tota anima , tota uirtute omnibus solum Deum quesiero , et me totum in ipsum conflauero , ut non ego in me uiuam , sed Christus uiuat in me , qui factus est nobis a Deo sapientia , et iustitia , et sanctificatio , et redemptio . De mendacio autem , uenia petita , me ipsum condemno apud uos . Nec enim solui quod promisi , uel semel in anno reuisere nidum illarum sanctarum uirtutum , Montem Dei , in quo plumescunt anime charismatibus gratiarum . Fefellit me tunc ignota futurorum facies , et inuoluta plurimorum casuum series . De presenti affectu , quo mens mea tota illa quadragesima impinguata eructabat mellis et butyri riuulos , pensabam sequentes annos . Sed eruca , locusta , bruchus , et rubigo deuorauerunt speciosa deserti , expandentes retia quotidianarum sollicitudinum pedibus meis , ut quod egressum est de labiis meis facerem irritum . Peccaui , quid aliud dicam ? Si me excuso , os meum condemnabit me . Magis autem meretur ueniam culpe , humilis confessio erroris , quam argumentosa extenuatio criminis . Uerumtamen cum redditur ratio facti , rei ueritas non offuscatur , neque rei culpa si qua est dissimulatur . Distinguitur nam que falsa excusatio , et rationabilis satisfactio . Alterum culpam cumulat , alterum quatenus culpandus , uel non culpandus sit qui arguitur , declarat . Uterque etiam peccat , et qui mentitur in sui accusatione , et qui dedignatur falsa obiecta uera relatione diluere . Reproba humilitas est , plus quam in corde tuo sentias uane te deiicere : detestanda presumptio , famam suam negligere , et suspicionis neuum non abolere . Utroque genere deuitans tam quod a uero deuiat , quam quod presumptionem redoleat , et me non uenisse fateor , et innumerabilibus detentum occupationibus attestor . Factum , imo non factum agnosco ; causam facti , siue non facti , uobis diiudicandam relinquo . Quid pluris sit , uel quodlibet alteri preiudicet , id est factum cause , aut causa facto , definite . Cedo enim sententie uestre , qua credo uos de facto secundum causam , non de causa secundum facti qualitatem litem dirimere . Plus enim attendendum est , quare aliquid fiat , quam quid fiat . Informis nam que est actus ille , qui nullam habet causam quare fiat ; deformis , qui malam , bene formatus qui bonam . Unde et bonus est omnis actus ille , qui iustam habet causam , malus qui iniustam . Indifferens uero dicitur actus ille , cuius causa parum concurrit uel ad iustificationem uel ad corruptionem . Augustinus De bona causa : Causa , non pena martyrum facit . De mala Dominus in Euangelio : Si oculus tuus nequam est , totum corpus tuum tenebrosum erit ( Ui ) . Item in legibus de indifferenti : Uoluntas et propositum distinguunt maleficium . Dicit Ambrosius : Affectus tuus operi tuo nomen imponit . Subtiliter tamen ratione quorumdam actuum pensata , nulla intentione , nulla affectione boni fieri possunt , ut crucifigere Christum , ut adulterari , et similia . Ut ad propositum redeam , et congrua structura coherere primordiis extrema faciam , uenire ad Montem Dei inter illa numero , que si bono animo fiant remunerabilia sunt ; si malo , damnabilia . Fur enim ille , qui fratris illius leprosi pannos , dum missa celebraretur , abstulit , premium bonum pro tali facinore non habebit . Recipiet uero mercedem , qui pro sancto desiderio uidere castra Dei apud uos properauerit . Satis est , si non plus satis sit . More enim meo tarde incipio , sed et tarde finio . Comes Henricus reaccenso spiritu instat querere locum idoneum , et asserit illum alium locum non se dimisisse , nisi quia uos noluistis acquiescere . Consulo ergo , ut non graue sit iterum mittere aliquem de fratribus , cum quo ipse uideam uel per me , uel nostros locum , ut iam dictum est , aptum ordini uestro . Sine mora facite hoc . Sigillatim et generaliter omnes uos saluto , quandoque uenturus ad uos , si Deus uoluerit , et forte cum redierit nuntius uester ad uos . Interim orate pro nobis . Robertulum nostrum saluto . Richardum , Stephanum , Rogerium , Nicolaum , et iterum omnes simul . U , . Dominis et Patribus charissimis , Basilio priori Carthusiensium cum ceteris prioribus , et sancto conuentui , frater Petrus abbas Cellensis , consilium et auxilium ueritatis et pacis . Refusione uberiori irrigatur hortus Dei ille conclusus , fons signatus ( Iu ) , quotiens in unum conueniunt fistule et canales benigni spiritus Dei , non ad calices Babylonicos absorbendos , sed ad feces Iacob expurgandas , et uentres steriles fecundandos . Spiritus Dei a quatuor uentis celi singulos uestrum de loco suo euocauit , ut unum corpus plenum gratia et ueritate efficeremini . Uos enim qui priores estis , et curam aliorum suscepistis , quasi uene in corpore Carthusiensis ordinis estis . Tam itaque unanimiter regimini uestro inuigilare omnes , et tam temperanter a subiectis uestris mandata et consuetudines ordinis exigere debetis , quanta in charitate in humano corpore uene omnes sibi sociantur , et salubrem uegetationem omnibus membris equa distributione sanguinis largiuntur . Eadem siquidem cautela fugere debet nimiam exilitatem et subtilitatem uena , qua immoderatam grossitudinem et repletionem . Nimia nam que repletio , nisi cito euacuetur , acutam facit , et longam egritudinem gignit . Rursum nimia exinanitio uires detrahit , et bona ualetudine destituit . Domini et Patres charissimi , ostium uestri ordinis et uisione rara , et interrogatione assidua iam triui ; et si consilium alterius Iethro admittitis , non usquequaque dispensationes , que de corde charitatis procedunt , anathematizabitis . Quam enim friuolum et inconstans est , sine ratione et auctoritate meliorum mutare decreta , et statuta seniorum , tam pertinax est , et extra regulam temperantie , que est mater uirtutum , uelle temporibus et moribus hominum negare que deceant et expediant . Ignoscite quod uocem funestam quidem , quantum ad sonum , sed ueram quantum ad sensum , in uestro sancto conuentu de latibulo meo ausus sum proferre , et de his hactenus . Ceterum salutat uos dominus Henricus comes Trecensis , et uniuersitati uestre mandat cum omni supplicatione , ut sue petitioni acquiescatis ; et nobis hoc iniunxit , ut ad uos unum de nostris mitteremus , per quem uoluntas et desiderium cordis uobis innotesceret . Quod autem non proprio sigillo scripsit uobis , occupationis maxime fuit de suis et regiis negotiis . Est autem petitio , ut ei concedatis locum preparare ordini uestro sumptibus suis , iuxta morem uestrum , in terra sua , ubi uisum fuerit his , quibus hoc negotium iniunxeritis . Petit etiam , ut priori de Monte Dei , et priori de Ualle Sancti Petri iniungatis hanc curam . A multis enim temporibus hoc ipsum coepit , et orationibus uestris adiutus cupit perficere . Ex parte etiam nostra hoc ipsum humiliter et deuote , petimus , quia Deo iuuante auxilium et consilium non ficte huic operi subministrabimus . 


  Iu , . Nicolao suo Petrus suus . Mirabili conditas sapore litteras auiditati mee componitis , quotiens scribitis . Ut enim ueraci amico ueraciter loquar , illud pene proprie proprium apud me habent : Qui edunt me adhuc esurient , et qui bibunt me , adhuc sitient ( Xxiu ) . Ipse autem etsi imperitus sum stylo rescribendi , non tamen scientia redamandi . Scio quem amare debeam , quare , et quantum , et quandiu . Quem , nisi seruum Dei , nisi qui diligit iustitiam , et odio habet iniquitatem , nisi denique qui in Deo manet et Deus in eo ? Quare , nisi quia conseruus , et frater est , nisi pro quo Christus passus est ? Quantum , nisi quantum me Filius Dei , quantum me ipsum , quantum manus oculum ? Quandiu , nisi usque ad mortem , nisi usque in seculum seculi , nisi usque in eternum et ultra ? Generaliter sic afficiuntur qui non que sua sunt querunt , sed que Iesu Christi , qui pleni charitate et dilectione in cubilibus et in hortis aromatum in meridie cubant et pascunt . Isti sunt tui , imo mei Clareuallenses . Hi sunt qui non sicut ille negaturus Iesum a longe sequuntur , non sicut alii appropinquantes stant , uel ab eo recedentes post Satanam redeunt ; sed sindone reiecta nudi post nudum ambulant , Agni uestigiis inherentes ad celum transuolant : et donec ad sedentem in throno accedant , et regi opera sua dicant , super montes aromatum transilire properant . Hi sunt cerui montium , capree camporum , hinnuli siluarum . Denique ipsi sunt lilium conuallium , cedri Libani , oliue uberes in domo Dei . Pulchre sunt gene eorum absque eo quod intrinsecus latet . Amplior uirtus quam fama , flamma non tanta quantus ardor , laus eorum confortata est , nec possum ad eam . Uere et tu ex illis es . Nam et loquela tua et opera manifestum te faciunt . Si ergo , ut predixi , mutua dilectione adinuicem specialiter afficimur , et quis et quare , et quantum et quandiu , firmiter conseruabimus . Pene tanquam oculis captus non attendens , quis et cui scribam . Qua enim fronte insipientiam meam , turpitudinem meam , tarditatem meam non abscondo , non operio , non celo ? Et si oculis insipientium illudo , capree et lyncei oculos sic quoque decipere posse presumo . Sed ne decipiaris , plus in me aliquid quam audis sensus et ingenii suspicans , prorsus aperio paupertatis mee inopiam . Nempe quia fodere non ualeo , mendicare non erubesco . Aperi igitur manum , resera os , ut parturiat sapientiam . Quero autem , quid sit quod ait Hieronymus in epistola ad Rufinum , exponens iudicium Salomonis super questione duarum meretricum : Tertia die postquam ego peperi , peperit et hec . Si consideres , inquit , Pilatum lauantem manus atque dicentem : Mundus ego sum a sanguine iusti huius ; si centurionem ante patibulum confitentem : Uere hic erat Filius Dei ; si eos qui ante passionem per Philippum Dominum uidere desiderant ; haud ambige primam peperisse Ecclesiam , et postea natum populum Iudeorum , pro quo Dominus precabatur : Pater , ignosce illis , De centurione , et de his qui Dominum uidere querunt , quod Ecclesie filii sint , non tam durum mihi uidetur ; sed de Pilato prorsus incredibile estimo . Sequitur in eadem epistola : Nulla , inquit , dubitatio est , quin cuncta que dicuntur , non Salomoni mortuo , sed Christi conueniant maiestati . Simulat ignorantiam , et humanos pro dispensatione carnis mentitur affectus , Si Dominus noster Iesus Christus quidquid humane nature est preter peccatum assumpsit , et humanos affectus non fallaciter , sed ueraciter habuit ; quomodo ergo mentitur humanos affectus ? 




 Iu , . Suo suus . Bestia que tetigerit montem lapidabitur . Cacumina , dilectissime , litterarum tuarum in tantam nubium densitatem subleuata sese recipiunt , quod uix conatibus difficillimis acumen luminum meorum quoquo modo admittant . Nunc enim uolas et peruolas in sublimitate cedrorum , nunc nidificas in altissimis cauernis maceriarum , nunc ambulas super pennas uentorum , nunc denique curris et discurris incomprehensibiliter super montes aromatum , siue inuenias semitam per quam ambulauerit homo , siue non inuenias , non multum curas . Nec mirum . Nam tuus ille ceteris familiarior Seneca , hominum ingenia per tria diuisit genera . Primum ponit ut tuum , uias sibi aperire , et queque remota ui propria penetrare . Secunde sortis ingenium non adeo ingenuum , quod preire nescit , sequi tamen non intumescit . Infelicioris tertium fortune dicit , quod nisi coactum , manu tractum , currui impositum , ab inertia sua minime concalescit et exsilit . Huic me larga manu natura , primum et etiam secundum mihi inuidens ingenium , quam astrictissime , ni fallor , obligauit , et funiculo sue dimensionis in hereditatem preclaram confirmauit , sigillo que communiuit et dolor ! Tibi quidem oculo nequam nequaquam inuideo ; attamen mihi condoleo , quia quanto sors tua mee uicina relucet splendidior , tanto ipsa sublucet obscurior . Dum ergo repagula ori induxisti , dum oculis dormitationem indulsisti , dum manum ad pharetram non adduxisti , magna maiorum celeritate uerborum effabar , perspicacitate ingenii non adequabar , locupletem scientia Scripturarum me arbitrabar . At ubi fulgurare coepisti tonitrua sententiarum , uibrare iacula argumentorum , pluere monita dulcium exhortationum , tardior lingua , sensu pauperior , stylo rusticior inuentus sum . Uideo igitur paupertatem meam , mirantem , non migrantem in abundantiam tuam , suspicientem non suscipientem scientiam tuam . Confortata est , et non possum ad eam . Quanta enim putas ne profunditate , caligine , obscuritate recondatur : Corpus est uiuens , anima uiua , Deus uita ? Demum abyssus abyssum inuocat . Uiuens , inquis , ex uanitate , uiuum ex simplicitate , uita ex unitate . Hic , hic tenebre , hic umbra ex nube , nubilosus aer in meridie . Sed que culpa solis , si non illuminor priuatus oculis ? O dignum , fortasse inquis , risu hominem , qui diem noctem , umbram lucem , tenebras autumat solem ? Neque , inquam , solem , neque diem , neque lucem , sed plane palpabilem offendo obscuritatem . Cum enim corpus ab anima , animam a Deo , Deum uitam habere a semet ipso irrefragabiliter credatur , nonne etsi rusticius , tamen uerius diceretur , corpus uiuificatum ab anima , animam uiuificatam a Deo , et uiuificantem corpus , Deum omnia uiuentia uiuificantem , in se et ex se uiuum et uiuentem ? Sed rursum quid est corpus uiuens ex uanitate ? Corpus , inquit Apostolus , mortuum est propter peccatum ( Uiii ) . Quod ergo Apostolus mortuum uocat propter peccatum , tu uiuens dicis ex uanitate ? Annon uanitas peccatum ? An idem simplici sensu intellectum operatur mortem et uitam ? Odit Deus obseruantes uanitatem . Dilectio autem Dei uiuificat , odium mortificat . Non ergo est aliquid uiuens ex uanitate , sed ex ueritate . Quod factum est in illo , id est , Uerbo ueritatis , uita erat . In se et ex se profecto creatura nulla terrestris uel supercelestis uita est , cum tamen in illo uniuersa siue uiuens , siue uita carens , uitam suam habeat . Addis uiuum , id est animam ex simplicitate , uitam , id est Deum ex unitate . Istis non sic in spiritu uehementi offendor , sed nec penitus assentio . Nam anima ex unitate immortali et indissolubili , sicut et Deus suo singulari et alio modo immortalis est et indissolubilis , ex nihilo creata esse creditur . Idcirco nam que ad imaginem et similitudinem suam creauit eam Deus . Per hoc etiam quod per omnes particulas corporis tota simul adest , nec minor in minoribus , nec in maioribus maior , sed tamen , ut Augustinus testatur , in aliis intensius , in aliis remissius effectus suos exercet , cum in singulis particulis corporis essentialiter sit , unitati magis quam simplicitati obnoxia perpenditur . Omnis enim res simpliciter simplex , una et unum est . Non autem si una , statim et simplex . Unde dicitur Deus simplex , non ob aliud , teste Isidoro , nisi quia non est aliud ipse , et aliud quod in ipso est . Rem uero unam conuenientia duo simul uel plura aliquando faciunt ut unum corpus constans ex quatuor elementis . Anima itaque quamuis diuersarum compactionem partium in sui confectionem non recipiat , quia tamen aliud ipsa et aliud in ipsa est , secundum auctoritatem prelatam , potius unitate , quam ex simplicitate conuenit ei esse . Hac etiam eadem rationis demonstratione Deus ex simplicitate dicitur magis proprie , cum pene nihil aut prorsus nihil de eo dicatur , nisi improprie . Quid enim est quod dicitur Deus ex unitate uel ex simplicitate , nisi Deus ex Deo , Pater scilicet a semet ipso , Filius a Patre . Spiritus sanctus a Patre et Filio ? An desipit ita quispiam , ut participatione simplicitatis simplicem , participatione unitatis unum , participatione bonitatis bonum existimet Deum , sicut sapiens participatione sapientie efficitur homo , et cetera huiusmodi ? Quidquid in Deo est , Deus est ; sapientia in Deo est , et Deus sapientia est ; potentia in Deo est , et Deus potentia est ; bonitas in Deo est , et Deus bonitas est . Non magis ergo Deus ex unitate , quam ex simplicitate . Iam extorsissem digitis stylum , et ori meo imperassem tempestiuum silentium , si non decreuissem exspirare hic quidquid de amico remordet animum . Durius siquidem pungitur cor meum , dum uspiam pingitur Filius medius inter Patrem et Spiritum . Prorsus idolum abominationis conflaret , qui sculptile quodlibet sic sculperet uel depingeret . Consubstantialitas enim , coeternitas , coequalitas unius Trinitatis et trine unitatis , Patris , ac Filii , ac Spiritus sancti , non recipit prius ac posterius , maius et minus , inferius et superius ; sed totus Pater in toto Filio , totus Filius in toto Patre , totus Spiritus sanctus sigillatim et communiter in unoquoque et in utroque simul . Hec sancta et semper cum tremore nominanda Trinitas , ubique tota per essentiam et potentiam , non per gratiam diffusa , non spatiosa magnitudine , quemadmodum lux uisibilis , uel aliud uisibile , sed sicut sapientia in homine . Uides enim duos homines , unum paruum et alium magnum corpore , in sapientie tamen participatione equales esse . Sic diuina essentia uniformis et uniusmodi est et in maximis et in minimis . Sicut denique incomprehensibilis pro sui immensitate , sic etiam indiuisibilis pro sui simplicitate . Intelligamus , inquit Augustinus contra Arium , Deum quantum possumus , sine qualitate bonum , sine quantitate magnum , sine indigentia creatorem , sine situ presentem , sine loco ubique totum , sine tempore sempiternum , sine commutatione mutabilia facientem , nihil patientem . Iuras , credo , sic te nec aliter credere uel credidisse . Protestor et ipse in fide mea , si lingua quia in udo est errauit , corde sic tenuisse . Simplex enim res refugit et respuit omnem adiunctionem , omne consortium . Ne diu tamen a cogitationibus conturberis , reuoluens ubi hoc dixeris , in sermone de sancto Uictore scribis : Ubique autem est in medio . Nam et in illa deitatis essentia est medius Filius inter Patrem et Spiritum . Meminisse debes nunc , quia mediator unius non est : Deus autem unus est , Pater et Filius , et Spiritus sanctus . Quod si creatum , non increatum spiritum , ideo quia sanctum non subiunxisti , intelligendum aliquis estimat : regulam Hieronymi de significatione huius nominis penitus ignorat : Ubi , inquit , Spiritus sine adiunctione aliqua in Scripturis ponitur , Spiritus sanctus recte intelligitur . Si autem intellector iam dictus de creato spiritu dictum prorsus contenderit , nec minor abusio , quam de increato superius ostensum est , remanebit . Qui enim pugillo concludens omnia , extra et intra , infra et supra est , qua ratione medius dicatur , qui comprehendat nemo est . Clamitas , totum me effudisse spiritum meum . Quidni ? Cum tibi effundo , non effundo , sed infundo . Suo Cellensi , suus Clareuallensis , quod suus . Anxietatem mihi generat , et scribere et non scribere uobis : in altero leditur amicitia , in altero propria conscientia . Illud quippe contra propositum , istud contra affectum est , monachi nam que est non scribere , sed lugere , amici uero et loqui , et frequentibus epistolis interludere , ne muta charitas representet speciem non amantis . In has igitur rerum angustias incidit amicus uester ; et sic uerbis indicare gestiens , et loqui estuat , et ueretur . Estuat ut se aperiat , ueretur ne presumat . Timet , si loquitur , improbus ; si taceat , alienus . Quis ergo uincet monachus , uel amicus ? Amor : qui nescit uinci , uincere consueuit et facile triumphabit de homine , qui de celorum Domino triumphauit ; et de illo quidem tanto facilius , quanto non solum amans sed et ipse amor est , cuius altitudo adequata est , cuius singularitas associata est , cuius plenitudo effusa est , ipsos angelos uincens in ministrando . Denique , qui erat super illos , factus est inter illos quasi unus ex illis , imo magis sub illis minoratus ab angelis , hominibus subditus , nouissimus uirorum , uir dolorum , sciens infirmitates , et qui disceret obedientiam ex his que passus est . Iudicabunt alii , prout uoluerint : ego malo in uerbis excedere , quam uobis non satisfacere , et esse uerbosus amicus , quam languidus : Unde ergo incipiam ? A litteris uestris que non modicum hospitauerunt apud me ; que floridioris eloquentie , et profundioris scientie dotibus rutilantes percusserunt me , et uulnerauerunt me nihil minus sperantem . In simplicitate siquidem cordis mei scripseram uobis , utpote homo simplex et domi habitans ; uos autem tam uerborum uenator , quam sensuum , et conclusum retibus , et percussum uenabulo credidistis , utinam possemus dicere , frustra iacitur rete ante oculos pennatorum ; nam repercutere etiamsi ualerem , non uellem , sed fortassis aut exclamatis aut cogitatis ! O longa premeditatio ! o sensus exquisiti ! o uerba uigilata ! que et ingenii uiribus et eloquii floribus debeant insigniri . Non ego id mihi adrogauerim , cum utrumque ueraciter desit mihi , nec mihi super hoc hactenus cogitaui , testimonium mihi perhibente conscientia mea . Negotiosus enim sum non otiosus ; homo sub potestate , cui dicitur : Ueni , et uenit ; et iterum : Uade , et uadit ( Uiii ) , ingrediens ad arbitrium imperantis . Uix enim et hac uice negotiis occursantibus me furari preualui , quesitus , sed non inuentus . Absconderam enim me a facie querentium me in loco secretissimo et remoto , hic autem breuibus et interruptis spatiolis , ut hoc magis dicerem quam dictarem . Pretermitto igitur respondere proemio uestro ; quod nunc ungens laudibus , nunc ictibus pungens neruoso dictamine uires orationis alternat , nisi quod in finem , quidquid obduxerat , eduxit in lucem . Ait enim , uerba prioris epistole nostre reuoluendo collidens : Quanta putas ne profunditate , caligine , obscuritate , reconditum inuoluatur : corpus est uiuens , anima uiua , Deus uita ? Deinde abyssus abyssum inuocat , Uiuens , inquis , ex uanitate , uiuum ex simplicitate , uita ex unitate , hic , hic , tenebre , hic umbra ex nube , nubilosus aer in meridie . Hic neque solem , neque lucem , neque diem intueor , sed plane palpabilem obscuritatem . Hec uerba uestra sunt de nostris quidem sumpta non ad propugnandum , sed ad impugnandum . Uestrum autem fuit , dilecte mi , singula uerba suo pondere librare , antequam de uerbis sententiam proferretis , et diligenter inquirere , utrum meum commentum an documentum esset altius , quod repelli uel refelli non posset . Habeo me cum plenam subtilitatis et sanctitatis animam , et que fronte non nomine solo premineat , quam in auctoritatis arcem , tam scholasticorum quam ecclesiasticorum chorus euexit . Claudianus hic est , qui totam Christianam , Romanam , Atticam Bibliothecam in uiridi euo secretissimis institutionibus ebibens , et ingenii acumine et operis mole pene nobis alterum reddidit Augustinum . Hic est enim de quo Romana Gymnasia , et auditoria Gallicana in hec uerba testimonium perhibent : Cum uenissemus ante eum , quidquid dixerat , reluctantium syllogismorum contrarietate excipiebamus : sed ipse omnes conatus nostros sicut aranearum fila rumpebat preuolanti ingenio , ipsa uerborum principia eludens : homo enim erat , hominum , eui , loci , populi sui ingeniosissimus , et nemo nostro seculo , que uoluit , affirmare sic ualuit . Ait ergo iste Iii ( ) de anime statu , de rerum principiis ita loquens : Sicut informis materia , quia formabilis est , prestat nihilo ; ita quod iam formatum est , melius est illo , quod etsi formari potest , formatum non est . Item que sicut id quod formatum est , anteit illud quod formatum non est , ita inanimum quodcunque formatum , cedit illi quod et formatum pariter est et animatum , quia sicut formatum proximat forme , sic animatum proximat uite . Sicut autem tria sunt , informis materia , formatum exanime , rerum forma : sic item tria sunt uiuificatum , uiuificans , uita : corpus est uiuens , anima uiua , Deus uita . Hic , hic inspicite , quid dixeritis , qui contradixeritis quia puto quod pro me faciat et satisfaciat Claudianus ; quod autem sequitur , uiuens ex uanitate , uiuum ex simplicitate , uita ex unitate , uerba mea sunt et tanto fortius munienda , quanto persona , que loquitur , et auctoritate caret , et nomine , uiuens ex uanitate , uiuens corpus est , quod et uiuificatum uocat auctoritas Claudiani . Audite igitur , uanitas uanitatum ( dixit Ecclesiastes ( I ) et omnia uanitas . Si omnia uanitas : et corpus uel ex omnibus , uel ex aliquo omnium est , ergo corpus uanitas est , uniuersa uanitas omnis homo uiuens , ait sanctus Dauid ( Xxxuiii ) . Quod moritur , ipsum est quod uiuit ; quod ut uiuat nascitur : uiuit , ut moriatur . Quid enim moritur , nisi quod uita priuatur ? Ipsum est , quod moritur in homine , quod a uita exstinguitur : et quid hoc est , nisi corpus et corporeus sensus : ipsum enim prius animale ex quo ipsum animal est , ut cum sensibile esse desinit , desinit esse sensus . Ergo quod moritur in homine , ipsum est quod uiuit in homine ; quod ideo uanitas , quia mortalitas est , igitur uniuersa uanitas , omnis homo uiuens , non omnis homo uita , sed omnis homo uiuens . Nam et uita quodammodo homo est , et uiuens homo est uita in eo quod uiuificat , uiuens in eo quod uiuificatur , uiuit autem caro ex anima et anima in carne : et utrumque uiuit , differentia tamen multa est , quia caro ex anima totum habet quod uiuit , anima in carne non totum habet quod uiuit . Nam uiuit etiam in Deo , et utinam uiuat ! Quod uiuit in carne , uanum est , quia ex uanitate . Quod autem Apostolus corpus mortuum dicit , propter peccatum ( Uiii ) , nisi facit quia et hoc expressissima uanitas est . Mortuum uero dicit , id est moriturum ea locutionis regula , qua dictum est : Quacunque die comederitis , moriemini ( I ) , non quod ea die mortui fuerint , sed quod inconuertibilem acceperint moriendi necessitatem . Quomodo enim uerum esset , et corpus mortuum , et homo uiuens : illud Apostoli , istud Psalmiste : nisi utrumque sub sensu tam subtili , quam utili Augustini sententia copularet ? Ad quid ergo tota illa uerborum instans constantia , uel constans instantia , qua subuertere nitimini amicum uestrum . Dicitis enim : Quid est corpus uiuens ex uanitate ? Corpus , inquit Apostolus , mortuum est propter peccatum ( Uiii ) . Quod ergo Apostolus mortuum uocat propter peccatum , tu uiuens dicis ex uanitate ? Annon uanitas peccatum ? An idem sensu simplici intellectum operatur , et mortem et uitam ? Odit Deus obseruantes uanitatem ; dilectio autem Dei uiuificat , odium mortificat ; non est ergo aliquid uiuens ex uanitate ? Uos uidete , quid concluseritis . Utrum autem hec aliquantulum impugnata , ne dicam expugnata , uestro ipsius iudicio derelinquo . Subiungitis autem : Dicitis iterum , uiuum , id est animam ex simplicitate ; uitam , id est Deum ex unitate . Istis non sic in spiritu uehementi offendor ; nec tamen penitus assentior . Nam anima unitati magis quam simplicitati obnoxia esse perpenditur . Omnis enim res simpliciter simplex et unum et una est , non autem si una , statim et simplex . Si qua enim res simplex est , respuit et refugit prorsus omnem admistionem et consortium . Res uero una , duo simul uel plura conuenientia aliquando in sese recipiendo conuertit , ut unde fit , et post pauca : Quid est ergo quod Deus dicitur ex unitate , uel ex simplicitate nisi Deus ex Deo , Pater a Filio , Filius a Patre , Spiritus sanctus a Patre et Filio ? An desipit ita quispiam ut participatione simplicitatis , simplicem ; bonitatis bonum ; unitatis , unum existimet Deum ? Bonitas in Deo est , et Deus bonitas est , non magis ergo Deus ex unitate quam ex simplicitate . Hucusque uerba uestra : intersecui autem medium epistole , illa colligens , et eligens quibus fuerat respondendum . Quod enim longius progredior , non solum uestrorum argumentatio , sed et nostrorum qualiscunque probatio cogit . Neque enim uerbum uerbo reddere possum , quia non idem negotii est calumniam struere , quod destruere . Neque enim idem est spinas uellere , quod frugem iacere : et multo maior opera in utroque horum insumenda est quam in altero . Neget quispiam mundum spheram esse , quod uno uerbo negari a qualicunque potest , neque uno id uerbo Aristoteles astruxerit . Quid igitur dicetis , quia quod dico uiuum ex simplicitate , uitam ex unitate , non sic offendimini nec tamen penitus assentimini ? Mirum est . Gratias enim gratie uestre , quia uerba uestra uel ex parte recipitis ; receditis autem in omnibus a Claudiano , cum dico uitam ex unitate nec pauperrimus sensus intelligit , ut subsit uel presit Deus unitati sue uel bonitati , atque illi unitas , non essentia sit , neque ipse sit unitas sua , sed in illo sit tanquam in subiecto . Non est enim aliud essentia Dei , et aliud ipse , quia hoc est illi esse , quod personam esse . Illi nam que uni unitati non formabile aliquid uel formatum uel reformatum est , sed forma neque informis neque formata ipsa sibi est eterna immutabilis que substantia ; illud autem quod proponitis quia omnis res que simpliciter simplex est , et unum et una est , aut non intelligo , quod magis puto , aut uos minus attenditis , quod ego non credo . Non enim aliqua res simpliciter simplex est , nisi illa una sola et summa res , si tamen res , et non eorum rerum omnium causa ; si tamen et causa , quia non facile inuenitur nomen , quod illi singulari excellentie possit aptari , corpus enim multiplex est , quod notissimum est etiam minus intelligenti . Anima uero comparatione corporis , simplex est , sed per se nullo modo . Habet enim uarietatem cogitationum , et mutabilitatem affectuum . Nihil autem mutabile simplex est ; sed et supercelestes spiritus fortassis his carent ; non tamen simplices sunt ; quia aliud est , quo sunt , aliud quod sunt , aliud quoque quo beati sunt ad imitationem simplicitatis participando eos gratia redegit , non natura . Si igitur neque corporeum neque incorporeum aliquid simplex est , ut non collidam ad inuicem rationes , uidete quod dixeratis : omnis res , que simpliciter simplex est , et unum et una est , cum hec nulla res sit . Quod uero prosequimini rem simplicem refugere et respuere omnem prorsus admistionem et consortium ; rem autem unam , duo simul , uel plura conuenientia aliquando in se recipere et conuertere ut unum sint ; hoc autem in contrarium relabi puto . Ista enim , que quodammodo simplicia dicuntur , consortium , uel admistionem recipiunt : quod autem unum est , horum omnium expers est et immune . Nam et anime ( utinam non cum tanta mistura ) corporibus conglutinantur ; et angeli , uel naturalia corpora habent , uel ex ere , uel in ere ea induunt cum mittuntur . Quod ideo dico , quia uidentur hoc Patres sub ambiguo reliquisse . Neque nunc opponatis mihi incarnationem Filii Dei , quia alia est illa ratio ( si tamen ratio , et non potius dignatio ) nec huius temporis , uel operis est hanc in disputationem assumere : que enim iuxta rationem probabilia , ex ratione necessaria , contra rationem incredibilia , supra rationem mirabilia , que scrutari non liceat , sed mirari . Non est autem uere unum , nisi quod essentialiter et immutabiliter unum est increabile , inuariabile , interminabile , quod nec ad fuit , preciditur ; nec ab erit expungitur , cui solum et inexpugnabile remanet , Est : Apud quem non est transmutatio nec uicissitudinis obumbratio ( I ) , cui ueraciter dicitur : Neque enim est alius extra te ( I Ii , ) . Quare autem specialiter unitatem assignauerim Deo , factum est propter specialissimam numerorum similitudinem , que omnibus similitudinibus antecellit , cum enim omne numerabile per numeros numeretur , ipsi numeri numerari non possunt . Nam quis , non dicam eloqui , sed cogitare digne sufficiat quod cum numerus ex uno et per unum et in uno sit : ipse tamen principium uel finem habere non possit ? Sed enim unum dixerimus unius esse principium ; ipsius unius , quod ostendis esse principium : ecce habetis principium numeri sine principio , ut ex ipso sit numerus . Iam uero si numerare uelitis , adiicitis unum uni , ut fiant duo ; et unum duobus ut fiant tria ; et unum tribus , ut quatuor ; et deinceps quotiens unum multiplicaueritis , toties quasi multi singuli in summa dicuntur ut decies ducti decem : uicies , uiginti ; et centies , centum ; et millies , mille nominentur , ut agnoscatis omnem numerum sicut per unum esse , ita ex uno procedere . Illud uero clarissime patet ad finem numeri , qui nullus est , omnino ueniri non posse , quia trans omnem numerum , qui ex uno , per unum , et in uno est , semper unus est ; tria tamen ista sunt cum diuinis ex uno , et per unum , et in uno pariter eterna , pariter equiterna , pariter illocalia , ubique tota , eodem infinito semper equalia , quia nullum uere unum maius , unumue minus est . Hec sunt numerorum inchoantia , ducentia , prefinientia , ipsa nec inchoata , nec numerata , nec finita , credo , quia sapientie Dei non est numerus ( Cxlui ) . Nam cum ex uno et per unum , et in uno sit numerus , nec numerari nisi trifariam possit , ut per eumdem numerum ordiamur , numeros finiamus : ipse est ternarius totus , per quem omnis numerus , ubi et una trinitas et trina unitas indissolubiliter regnat ; respicite igitur si possit similis similitudo reperiri : etsi non inueneritis , non inferatis Deum magis ex simplicitate proprie esse quam ex unitate , non tamen me fugit illa profundissima Platonis ratio , que de intimis philosophie disciplinis elicita , id est unitatem , anime ; corpori uero , id est dualitatem lucidissimis numerorum exemplis assignat . Dicit enim : Duc ter unum , et fiunt tria ; duc ter tria , et fiunt nouem . Duc ter nouem , fiunt uiginti septem . Duc ter uiginti septem , fiunt octoginta unum . Ecce tibi in quarto gradu unitas prima occurrit . Idem que eueniet si usque ad infinitum duxeris multiplicationem , ut semper in quarto gradu unitas emineat ; rectissime autem essentia anime , unitate exprimitur , que ipsa quoque incorporea est . Ternarius quoque propter indissolubile medie unitatis uinculum , congrue refertur ad animam , sicut quaternarius , quia duo media habet , ideoque indissolubilis est , proprie ad corpus pertinet . Prima igitur progressio anime , qua de simplici essentia sua , que monade figuratur , in uirtualem ternarium se extendit : ubi iam per concupiscentiam aliud appetat , aliud per iram contemnat : per rationem , inter utrumque discernat . Et recte a monade in triadem profluit , quia omnis essentia naturaliter prior est potentia sua . Rursum quod eadem in multiplicante ternario ter inuenitur , hoc significat quod anima non per partes , sed tota in singulis suis potentiis consistat . Neque enim uel rationem solam , uel iram solam uel concupiscentiam solam tertiam partem anime dicere possumus : cum nec aliud nec minus sit in substantia ratio quam anima ; nec aliud , nec minus ira quam anima , sed una eadem que substantia secundum diuersas potentias suas , diuersa uocabula sortiuntur . Deinde a uictuali ternario , secunda progressione ad regendam humani corporis musicam descendit , que nouenario componitur , quia nouem sunt foramina in humano corpore , quibus secundum naturalem contemperantiam influit et effluit omne , quo idem corpus uegetatur et regitur . Hic quoque ordo est : quia prius naturaliter anima potentias suas habet , quam corpori commisceatur , postea uero in tertia progressione persensus iam extra se perfusa ad uisibilia hec que per uiginti septem , qui solidus numerus est , et trina dimensione ad similitudinem corporis extenditur , figurantur dispensanda , per infinitas actiones dissipatur . In quarta autem progressione soluta a corpore ad unitatem suam , que de uera illa unitate descendit , reuertitur : ideoque in quarta multiplicatione , ubi ter uiginti septem in octoginta unum excreuit , monas in summo apparet , ut euidenter clareat , quod anima post huius uite terminum , qui per octoginta designatur , ad simplicem sue substantiam unitatis redeat , a qua prius discesserat , cum ad humanum corpus regendum descendebat . Non latuit hoc et philosophum nostrum , Dauid , qui metam humane uite constituit in octoginta annis . Si in ualetudine octoginta anni , et amplius eorum labor et dolor , iam corpori quoque suum assignat quaternium sicut , ait , anime , ita quoque corpori congruit . Dic enim bis duo , fiunt quatuor ; dic bis quatuor , fiunt octo ; dic bis octo , fiunt sexdecim ; dic bis sexdecim , fiunt triginta duo . Hic in quarto loco similiter idem numerus , binarius , a quo multiplicatio initium sumpsit , tibi occurret : idem que si in infinitum processeris , indubitanter continget , ut semper quarto gradu binarius emineat ; et hic est quaternarius corporis , in quo intelligi datur , omne quod a solubilibus compositionem accepit , ipsum quoque esse dissolubile . Hec idcirco de tanti philosophi assertionibus posui , ut agnoscatis , primitiuam illam , que in primeua rerum ratione est , ueram unitatem non aliquam deductiuam ; nec etiam illam , que signaculum similitudinis appellatur , in qua prima unitatis inclinatur deductio . Quod autem pungimini , et compungimini me dixisse Filium medium inter Patrem et Spiritum , nequaquam uos tam acerrime conturbasset , si uerba sequentia legissetis , quia sensus manifeste se legentibus offert , medium enim dixi inter Patrem et Spiritum , quantum ad uocabulorum differentiam , non quantum ad substantiam indiuisam , ubi nulli gradus , nulla tempora , nulle distinctiones possunt excogitari . Sic enim nos consueuimus dicere : Pater , et Filius , et Spiritus sanctus : unde et uersiculum Psalmi ad hanc expositionem inflexi : Benedicat nos Deus , Deus noster : benedicat nos Deus ( Lxui ) ; illic ubi noster adiungitur , interpretans Filii personam , que quippe nostra est , quia in sua proprietate nostre carnis paupertatem accepit , sed iam nimis euagatur amicus , amicorum dulcissime ; et dum nihil monacho sui iuris relinquit , delinquit . Uerumtamen quis ego sum , qui tanto nomini uel homini ausus sum respondere ? Nimirum ille suus , et specialiter suus et ipse amicus meus non tam dimidium , sed melior pars anime mee , nihil enim ab altero diuisum , nihil alteri singulare , et meam bene reget imperitiam , qui me diligit ut animam suam ; apud quem malui de uerecundia , quam de amicitia periclitari . Tu autem , dilecte mi , claude epistolam nisi tibi et Thome tuo , nec me perducas in publicum , qui secretum professus sum , dignus latebris et omni solitudine in eternum et in seculum seculi . Propterea enim hec propriis manibus scripsi , cum nimia uertigine capitis fatigarer , nec etiam familiarissimos familiarium meorum admisi , ne forte uel ad curiositatem uel ad suspicionem iuueniles et feruentes animos mutarem . Absit enim ut alteri cuiquam sic effunderem etiam meam nisi tibi ; tibi , inquam , soli , cui debeo quidquid sum , quidquid facere possum in Christo Iesu Domino nostro ! Iu , . Suo suus . Ut perniciosum optimis telum inuidiam nostra proscribat epistola , communis exorat charitas . Satis nam que super que quod mihi scripsisti dulce , utile et honestum fuit . Quid enim dulcius amore ? Quid utilius diuinarum et humanarum rerum subtili et compendiosa descriptione ? Ista procul dubio continent epistole tue principia , media et ultima . Quid honestius morum salubri informatione ? His nostrum torpens ingenium excitasti , causam non causandi de secularibus parumper prebuisti ac otiose sollicitudinis uela relaxasti . Sic irrigant , inebriant et tranquillant scripta tua , dulcissime , animam meam . Sterilitati denique ubertate , tumultuositati libera pausatione , occupationum insolentie renuntians ad remotiora secessione , Nicolai mei hoc agi contestor scriptitatione . Deficiente ergo spiritu , manu trepidante , repugnante ingenio , grandiora presumo , pretento fortiora , uix explicabilia arripio . Utrinque enim spiritu uehementi ex quatuor uentis conglobato , cuius spei robore floris teneritudo non euanescat , pulchritudo non deficiat , uiror non emarcescat ? Infidum est irato obuiare leoni ; stultum nihilominus emissam non declinare sagittam . Omnis armatura fortium tuis militat castris . Itaque congredi timeo . Nam cum propria satis armatura triumphare posses , quorumcunque etiam potentissimorum arma mutuasti , ut superuinceres . Solo clypeorum aureorum fulgore deiicior . Exclamo tamen : Pone non tua . Nam plurimum intererit , utrum maiestate irrefragabili auctoritatis philosophorum , an propriarum rationum et sententiarum conspicuitate castra nostra poteris debellare . Tibi an illis deputetur uictoria , cum sine discriminis examinatione illorum uestigiis procumbam uolens , contra te autem arma , sed pacis , feram , statim elucescet . Quid enim ? falsa sint philosophorum inattingibilia acumina , cum ingeniorum nostrorum uis sola queritur , quid nostra interest ? Prorsus eorum cedo auctoritati . Non sic uero , non sic subfugiet pupillam oculi mei quod egressum fuerit de labiis tuis . Iure suo priuari se amicitia aliter conquereretur , nisi res amicorum equo libramine discuteretur , Decursis itaque et discussis uernantis eloquentie tue sermonibus et sensibus , iterum iterum que tua reuoluens et mea euoluere gestiens , timeo sub luce uideri . Quid ergo ? Periculum experiar ? sed non in filia f . fidelia inutilia Loquar ? sed utinam non inania ! Reprehendam , sed amici superflua . Laudabo ? sed philosophorum ingenia . Hinc tamen non progrediar , nisi prius data manu initum fuerit pactum , prorsus nequaquam irasci pro aliqua contumelia . Ingrediens itaque aggrediar , non ueritatis domicilia subuertere , sed amici , si qua est , propriam de preiacentibus uerborum diuersitatibus calumniam arguere , et quibus potero auctoritatum rationibus refellere . Uideo autem in uestibulo et in fronte epistole tue quod nimia formositate sui curiositatem oculorum meorum sic allicit , ut uix eos eiicere et elicere ualeam . Est enim quiddam , cuius nomen super omne nomen , cuius forma formosior omni forma , cuius statura et altitudo a fine superioris celi usque ad finem inferioris inferni . Imago est inimitabiliter nata , non facta . Unus est qui hanc de corde suo excogitauit et eructauit , non artifex huius , sed omnium , huius autem pater . Huic conformari est reformari . Hanc loquentem et se exprimentem , aptis coloribus renitentem , sceptro imperiali cuncta regentem , celicolas cum terrigenis in brachiis coniungentem inueni , adoraui et tenui . Decor eius inestimabilis , dulcedo insatiabilis , claritas inacessibilis . Tam suaue loqui de illa , quam admirabile amplecti illam . Ad hanc qui accedit , aut uix , aut numquam recedit . Oculus non satiatur uisu , nec auris auditu . Qui edunt , adhuc esurient , ( Xxiu ) . Hec osculata est me osculo oris sui ( I ) . Hec digito manus sue tenens animam meam uoce propria , ne declinarem ab ea . Huiusmodi attractus et delinitus blanditiis , an ulterius progrediendum sit hesito . Bonum enim est hic esse . Tandem uero innuente et annuente ut irem non discedens , redirem permanens , aliam uidi uisionem . Rubus ardens in interiora deserti apparuit . Suspensus intenta cogitatione : Num , inquam , sicut Moysi rubus ardebat et non consumebatur , sic meus iste reddit splendorem lucentem , non calorem urentem ? Amici enim increpatio , grata potius correptio est , quam molesta exustio . Est autem . Uos uenator tam uerborum quam sensuum , et conclusum retibus et percussum uenabulo credidistis . Hic enim rubus ruborem ingerens , sed perfecte et solide charitatis robur nescienti . Oculus pupilli pungeretur , uel etiam compungeretur , si spina huiusmodi configeretur . Non uero contingat hoc oculo charitatis , cuius solius est colligere , imo producere rosam de spinis . Sic Iesus de spina passionis rosam protulit redemptionis . Annon eius imitatione et tu reddis bona pro malis , qui mollia duris , dulcia amaris , uera retribuis uanis ? Reuera tu simplex et domi habitans , ut dicis , in simplicitate cordis tui scripsisti . Animaduerto igitur ad thronum gratie miro pennarum iuuamine te conuolasse , et ibi , quia citra non reperisti , simpliciter simplicem Deum didicisse . Quero itaque , an ne simplicitatem tuam ab illo fonte reportaueris , et utrum tantum transeundo , quantum celicole manendo et stando exhauseris . Quod si fieri non potuit , constat non iniuriose inestimabiliter illorum tuam precellere simplicitatem , sicut et beatitudinem . Animam siquidem humanam naturaliter simplicem , angelorum uero naturam , etiam simpliciter simplicem indubitabili fide credo et confiteor . Quod ut euidentius appareat , nostra de simplicitate et tua sub oculis compendiosa adnotatione uolo colligere . Dixi , quia omnis res simpliciter simplex una et unum est . Non autem si una , statim et simplex . Simplex enim respuit et refugit omnem prorsus admistionem . Rem uero unam conuenientia duo simul , uel plura aliquando faciunt , ut unum corpus constans ex quatuor elementis . Ista , inquis , aut non intelligo , aut uos minus attenditis . Malo me minus intendere , quam te non intelligere . Tamen parumper attende , et de simplicitate si male sensi , quia coepisti , iterum corrige . Interim ipse ut decet consignatam tuis exhibens reuerentiam sensibus et sermonibus , meos , et si non uerba sensus uallo ueritatis communiam fortius . Omne igitur quod est , aut simplex , aut compositum est . Compositum autem aut substantiale , aut partiale . Substantiale , ueluti cum una substantia alii substantie iungitur ; partiale , cum unius substantie partes coniunguntur . Hoc autem compositum superiori simplicius est . Illud uero ex toto et naturaliter dicitur simplum , quod caret et substantiali et partiali compositione . Anima itaque , quia neque diuersarum substantiarum , neque eiusdem substantie diuersarum partium in se suscipit coniunctionem , naturaliter est simplex . Non enim ex prius existente aliqua materia creata est , ut respectu materiei sue composita dici possit , sicut in omni corpore id quod factum est dicitur respectu illius quod de eo factum est , simplum ; sed de nihilo facta catholice creditur . Angelica uero natura quia hoc habet amplius , quod nullis subiacet corruptionibus , quemadmodum anima ex coniunctione corporis , liberius euolat ad secretissimos simplicitatis recessus . In hoc etiam fere omnes philosophi , consentiunt , quod principium rerum est perfecta sapientia , lumen preclarum , substantia substantiarum , argumentum rerum uniuersarum . Id autem unum et simplex , cuius simplicitas confert , non aufert simplicitatem . Neque enim creature sue suam inuidit simplicitatem , cui suam non negauit imaginem . Eo igitur in arce uere et summe simplicitatis illocaliter locato , rationalis participat creatura . Fiunt autem magis et minus simplicia magis et minus eo participantia . Ideo nam que simplex , imo simplicitas simplicium , sicut Deus deorum , in simplicitate iubet se querere , cum simplicibus se dicit ambulare . Dat autem inuenire et habere , si queratur quomodo iubet querere . Aliter querentibus , queretis , inquit , me et non inuenietis ( Uii ) , quia itaque nisi in simplicitate non inuenitur , simplicitate autem simplicem fieri non dubitatur , quicunque eum per simplicitatem inuenerit , participatione eiusdem simplicitatis simplicior efficitur . Inequali autem proportione participantes inequaliter inueniuntur simplices . Ipsa autem simplicitas in se uera et summa est unitas . Sciendum uero quia sicut aliud est participans , aliud participatum ; sic etiam aliud simplex , aliud simplicitas . Nec habet lingua et ratio hominis , nescio si angeli , idem esse simplex et simplicitatem , sicut nec album et albedinem . Noli , noli simplicitati nostre , imo tue risum insimulare . De Deo enim nihil habes opponere , cum quidquid ipse est legatur omnem sensum transcendere . Tamen quod bonus , quod pius , quod iustus , quod simplex dicitur , figuratiua locutione accipitur . Ut enim Plato ait : Deum inuenire difficile est , inuentum digne profari impossibile . Nulla certe oratione , uel orationis parte , Deum potest aliquis describere , uel definire . Itaque de Deo nulla fiat oppositio , qui ipse est omnium conclusio , nihilominus et exclusio . Ex eius stabili simplicitate sortitur ordinem , causas et formas , ut Boetius testatur , omnium generatio rerum , cunctus que mutabilium naturarum progressus , et quidquid aliquo modo mouetur . Eius natura in sua simplicitatis arce composita , regendi multiplicem modum statuit . Potius ergo bonitas ipse , et participatione eius creatura bona , potius pietas ipse , et consortio pietatis creatura pia , potius denique simplicitas , et possessione simplicitatis dicatur creatura simplex . Eiusdem autem locutionis genere quo Deus iustus , et nos iustitia Dei appellamur . Uide etiam utrum bona similitudine utatur Boetius ad exprimendum non tantum simplicem aliquem fieri , sed etiam simplicitatem ex strictissima connexione et societate simplicitatis . De prouidentia profecto et fato sic dicit : Prouidentia est ipsa illa diuina ratio in summo omnium principe constituta , que cuncta disponit . Fatum uero inherens rebus mobilibus dispositio , per quam prouidentia suis queque nectit ordinibus . Et post pauca : Manifestum est immobilem simplicem que gerendarum formam rerum esse prouidentiam . Fatum uero eorum , que diuina simplicitas gerenda disposuit , mobilem nexum atque ordinem temporalem . Inducta itaque similitudine paulo post subdit : Nam ut orbium circa eumdem cardinem sese uertentium qui est intimus ad medietatis simplicitatem accedit , ceterorum que extra locatorum ueluti cardo quidam circa quem uersentur existit : extimus uero maiore ambitu rotatus , quanto a puncti media indiuiduitate discedit , tanto amplioribus spatiis explicatur ; si quid uero illi se medio connectat et societ , in simplicitatem cogitur , diffundi que ac diffluere cessat . Simili ratione quod longius a prima mente discedit maioribus fati nexibus implicatur . Medium quod ait , siue media indiuiduitas puncti , intelligitur ueritas et simplicitas Dei . Quod enim huic amori consociatur , in simplicitatem cogitur . Diuine igitur superne que substantie , quibus et iudicium perspicax , et incorrupta uoluntas , et efficax optatorum presto est potestas , quid est quare non inhereant illi summe et unice simplicitati ? Coherent procul dubio , et dotantur largiori simplicitatis priuilegio . An ista recusas credere , et paras contradicere ? Nequaquam , inquis , sed quod Creatoris est , creature nolo attribuere . Quare ? quia emularis Deum , sed non bona emulatione . Quantum enim desipit , qui non a Deo collata munera propria usurpatione rapere presumit , tantumdem a pietate resilit , qui data negat , uel abscondit : Nos , inquit Apostolus , non spiritum huius mundi accepimus , sed spiritum qui ex Deo est , ut sciamus que a Deo donata sunt nobis ( I Cor . Xi ) . Datum est enim omni corpori , ut sicut iam dictum est , compositione sit multiplex : anime , ut carens partibus naturaliter sit simplex , sed propter limi societatem , subiiciatur uanitati , que est multiplex . Supercelesti quoque indultum est creature , ut ultra sensum humanum , sed citra diuinum , et naturaliter et simpliciter sit simplex . Tu uero corpus multiplex asserens , animam quoque comparatione corporis non per se simplicem astruens , transuolas ad supercelestes , et ex gratia , non ex natura imitationem tantummodo simplicitatis indulges . O nimium simplex ! Forsitan enim angelus tuus hoc audiens irascitur , et quod dona gratie et nature sue commutaueris , indignatur . Nam ipse quidem nihil minores gratias agit Creatori nature , quam datori gratie . Gratia nam que creatum , gratia beatificatum , gratia nouit se confirmatum . Ab eadem tamen gratia aliud in creatione , aliud meminit se accepisse in beatificatione , siue in confirmatione . Quod accepit in creatione , dona sunt nature ; quod meruit in confirmatione , dona uocantur gratie . Igitur aut multiplex est angeli natura , quod soli conuenit corpori , aut simplex , quod tantum spiritui . Quia autem nullum tertium est simplex , ut estimo , concedas necesse est . Simplex itaque cum sit natura et uicinitate , ut ostensum est , ipsius summe simplicitatis arctius exprimatur et imprimatur in eo radius simplicitatis , non iam tantum simplex est , sed simpliciter , ut opinor , simplex . Ministrando nam que assistit et adheret diuine simplicitati . Ipsa autem diuina simplicitas non naturaliter tantum , non simpliciter tantum , sed singulariter et ineffabiliter simplex est . Iam credo satisfactum , quare dixerim , omnis res simpliciter simplex , uel quare dicere potuerim . Quod autem sequitur , una et unum , est inculcatio uerborum . Tamen ut uel tenuiter sic distinguam , una profecto est , quia ut Seneca testatur , diuinorum una est natura , et nihil est diuino diuinius , celesti celestius , et Boetius , quia eorum eadem est substantia , quorum diuersus effectus non est . Unum idcirco , quia natura simplicium indissolubilis , diuersarum pluralitatem partium ad sui efficentiam non admittit . Quod enim ex diuersis partibus compositum est , naturaliter solubile est . Omne autem simplex et incompositum unum est , et caret partibus resolutionis . Quecunque igitur substantia tam simplex est una , prorsus non admiscetur , neque cum alia simplici et incorporea , neque cum multiplici et corporea . Nam ubicunque et quotienscunque substantie immiscentur , necesse est ut in se inuicem commutentur et transformentur . Rerum enim quarumlibet coniunctio nisi in sese transfundantur , et a propria forma transformentur , copulatio uel adiunctio , uel aliquid huiusmodi , non autem admistio uel commistio dicitur proprie . Unde et Uerbum assumptione carnis , et indisiuncta unione caro factum , ne substantiarum transfusio , scilicet carnis in diuinitatem annihilatio , uel diuinitatis in carnem substantialis exinanitio ab hereticis persuaderentur , non commistionem passum dicitur , et ne rursum alius Dei , alius hominis Filius crederetur , et una in duas personas diuideretur , illico sequitur , neque diuisionem . Si noua , et ideo cassa , me confingere arbitraris , et uera et uetera statim si placet subiunctis rationibus comprobabis . Non , inquit Boetius , omnis in omnem rem uerti ac transmutari potest . Nam , cum substantiarum alie sint corporee , alie incorporee , neque corporea in incorpoream , neque incorporea in eam que corpus est mutari potest . Nec uero incorporea in se inuicem proprias formas mutant . Sola enim mutari transformari que in se possunt que habent unius materie commune subiectum . Neque hec omnia , sed ea que in se et facere et pati possunt . Id que probatur hoc modo . Neque enim potest es in lapidem mutari , nec idem es in herbam ; nec quodlibet aliud corpus in quodlibet aliud transfigurari potest , nisi et eadem sit materia rerum in sese transeuntium , et a se et facere et pati possint , ut cum uinum et aqua miscentur . Utraque enim sunt talia , que actum et passionem sibi communicent . Potest enim aque qualitas a uini qualitate aliquid pati . Atque idcirco , si multum quidem fuerit aque , uini uero paululum , non dicuntur immista , sed alterum alterius qualitate corrumpitur . Si quis enim uinum fundat in mare , non mistum est uinum mari , sed in mare corruptum , idcirco quod qualitas aque multitudine sui corporis nihil passa est a qualitate uini , sed potius in se ipsam uini qualitatem propria multitudine commutauit . Si uero sint mediocres , sibi que equales , uel paulo inequales nature , que a se facere et pati possunt , ille miscentur , et mediocribus inter se qualitatibus temperantur . Atque hec quidem in corporibus , neque omnibus , sed tantum que a se , ut dictum est , facere et pati possunt communi atque eadem materia subiecta . Omne autem corpus , quod in generatione atque corruptione subsistit , communem uidetur habere materiam , sed non omne ab omni , uel in omni , uel facere aliquid , uel pati potest . Corporea uero , uel incorporea nulla ratione poterunt permutari , quoniam nulla communi materia subiecta participant , que susceptis qualitatibus in alterutrum permutentur . Omnis enim natura incorporee substantie nullo materie nititur fundamento . Nullum uero corpus est , cui non sit materia subiecta . Quod cum ita sit , cum que ne ea quidem , que communem materiam naturaliter habent , in se transeant , nisi illis adsit potestas in se et a se faciendi ac patiendi , multo magis in se non permutantur , quibus non modo communis materia non est , sed cum alia res materie fundamento nititur ut corpus , alia omnino materia subiecta non egeat ut incorporeum . Non igitur fieri potest , ut corpus in incorporalem speciem permutetur ; nec uero fieri potest ut incorporalia in sese commistione aliqua permutentur . Quorum enim communis nulla materia est , nec in se uerti ac permutari queunt . Nulla autem in incorporalibus materia rebus . Non poterunt igitur in se inuicem admisceri uel permutari . Iure igitur simplex res refugit omnem commistionem , quia nullam in quamlibet creaturam recipit commutationem . Item quod a nobis ponitur , sumptum a nobis : rem autem unam duo simul uel plura conuenientia aliquando in sese recipere , et conuertere ut unum sint , in exemplari quod manibus meis scripsi , sic habetur : Rem uero unam , conuenientia duo uel plura aliquando faciunt , ut corpus unum constans ex quatuor elementis . Hic nullius cauillationis locum aliquatenus animaduerto , et ideo respondere parco . Item que intulisse me scribis , Deum magis proprie Cx simplicitate quam unitate . Miror calumniam . Nonne enim statim subiunxi , nihil de Deo proprie dici . Iam quia , mi dilectissime , dulcedo uiscerum meorum , lumen amicorum meorum , pro me satisfeci . Epistole tue sententias quasdam digna inuectione corrigendas , et lima correptionis explanandas , partim contemplandas reperi . Quid dicis , amor ? Placetne quod loquor ? Gratiamne tuam persequor ? Quoduis iube , et faciam . Clauem oris mei custodi , ne lesio prorumpat amici . Constringe fauces maxillarum , ne profluant iocos Sirenarum . Aperi tamen aliquando labia , ut excludam grauamina mea . Nicolaus enim tuus , imo noster , gratias superuacuas agit gratie , ut asserit , mee , quia uerba , inquit , nostra uel ex parte recipitis , receditis autem in omnibus a Claudiano . Iudica , iudica iudicium meum , amor , iuste . Quid enim ? Pene neruorum et uenarum fila nimie inflationis protensione intensa rumpuntur . Protestando iurant et contestantur intellectus , ratio et memoria , falsum contra se latum testimonium . Uix patientiam persuadeo . Amicus est , inquies , facetus : lepido iocorum sermone urbanus . Sine itaque , et disceptatione inextricabilem labyrinthum rationibus suis intexentem , et nunc quidem qua egreditur introeuntem , nunc uero qua ingreditur exeuntem sustine , complicata eius explica , male explicata replica . O dulcissime ! dormiebas quando epistolam nostram legebas ? Forte eras occupatus , et ideo non es culpandus . In hoc tamen inexcusabiliter culparis , quod gratiarum tuarum nimium prodigus , dum male locas , perdis . Illas meas enim gratias ubi deprehendisti , quibus ingratiose gratias agis . Sed quid miror te mirabili et inaudita nouitate gratiam que non est gratia asserere ; cum mutandi et permutandi rerum et uerborum proprietates auctoritate iam pristina coeperis pollere ? Quid non faciat Nicolaus , qui de nigro factus est albus ? Credo ista ductus et edoctus auctoritate , uerba quoque et sensus uerborum presumis quandoque inuertere . Nigredinem tamen pristinam somniasti , ubi me a Claudiano dissentire notasti . Nempe sermonibus acquieui et acquiesco tuis , in parte contradixisti et contradico . Ubi enim corpus uiuere , animam uiuam , Deum uitam esse negaui ? Nusquam , crede mihi , nusquam . Tantummodo enim assignationes proprietatum quas subiunxisti , uiuens uidelicet ex uanitate , uiuum ex simplicitate , uitam ex unitate aggressus sum reprehendere . Sed monachum illum , qui cum amico in epistole tue principio contendebat et reticens , has iam pre tedio emittere audio uoces . Utilius , inquit amor , claustra oris continuissemus , quam rescribendo tot exundantium impetus torrentum incurrissemus . Redundant enim torrentes uanitatis , et distillant ab ore amici nostri sermones superflue garrulitatis , totus profluit et pereffluit . Silentia nostra confundit ; consuetudinis nostre morem et ordinem conturbat et concutit ; ad pomposa et superflua queque improbitate sua , si acquieuerimus , prouocat et attrahit . Deinceps itaque noli scribere . Iu , Suo suus semper suus . Stella quandoque de celo ad ima uidetur , sed oculis insipientium , defluere ; coagulis tamen nature , et diuini clauis mandati , sic defixa in eternum celo adheret , ut sicut prius liber idem celum conuoluatur , quam stella ab ipso diuellatur . Sic sic , mi charissime , ex quo Deus in firmamento cordis nostri stellam amoris mutui impressit , etsi fefellit oculum ignorantis leges amicitie repentina scintillatio instabilis fortune , non tamen cessit aut decessit igniculus stelle . Unde et tunc , cum quasi ledebam , non quasi , sed reuera diligebam ; et cum auertebam oculum , non auertebam animum . Deo autem gratias , quia in plenilunio suo reformata denuo , quasi uiribus resumptis radios primos solito splendidiores , tanquam in inuidia prioris defectus , amplificato affectu remisit . Procul iam deinceps sit , tam noctis tenebrosa interpolatio , quam diei nubilosa caligo . Sed de his hactenus . Quia uero minus iacula feriunt que preuidentur , mando et moneo , ut caueas tibi a labiis iniquis , et a lingua dolosa . Apud nos enim quedam de te disseminata sunt , quibus forte nisi clypeum caute prouisionis opposueris , ledi in curia poteris . Summi nempe quidam uiri cuidam , de curia qui apud nos est , ut ipse audiui , insusurrauerunt te de curia dixisse quedam inhonesta , et te falsum legatum domini pape in his partibus gessisse . Que nescio utrum sint magis falsa quam maligna , uel e conuerso . Sapiens es , esto tibi in his sapiens . Ualete . Iu , . Suo suus semper et unice suus . Ecce in cineribus beati Aigulfi cum beato Iob lugens et dolens , debeone studere uerborum elimatis splendoribus , exquisitis facibus ? Quinimo , iuxta uiscerum commotionem , lugubri , ut sic dicam , et fumoso sermone afflictum represento animum . Mi charissime , curro et discurro quasi uagus et profugus , si forte dispersos cineres a quatuor uentis celi recolligere possim . Hinc est quod non cineres , sed fruges pretiosas , etiam ubi non seminaui , uidelicet de Anglia , metere uolo . Manipulos etenim eleemosynarum gentis illius ut metat beatus Aigulfus , iniungo . Quid mea interest falcem extendere , ubi numquam uel arare potui , uel seminare ? Sed non usquequaque absurdum est quod facere propono , quia etsi terram illam non colui , te tamen quasi areolam aromatis pro tempore conseui bonis speciebus , cum me cum fuisti , cum tecum habitaui , cum te amaui , cum te retinere promerui . O bone Deus ! quam feliciter prosperata est bona ista area , imo pinguissima oliua ! quomodo sursum germinauit ! et radicem deorsum misit ! quomodo ramos suos extendit ! quomodo iam iam replentur famelici de fructu propaginum eius ! Gustaui et uidi , quia bona est pinguedo eius , et fructus eius dulcis gutturi meo . Non est conuersa in amaritudinem uitis aliene . Iam in umbra eius quam desideraueram sedeo ; iam umbracula eius ab estu , a turbine et a pluuia me defendere sufficiunt . Dies illa sit benedicta , hora numquam pertranseat cum defectu temporis , qua Ioannem meum feci , qua talem et tantum amicum in filiis hominum apprehendi . Tibi , Deus , custos anime mee , tibi commendo illum , tu ei uitam , tu bonam uitam tu prosperitatem dones , tu inter brachia tua , tu sub umbra alarum tuarum semper illum conserues . Quid enim melius optari potest amico ? ut nihil aliud queram uel mihi , uel amicis meis , isti quos nunc aspicio cineres monent . Retro paululum laquearia , trabes , postes , et ligna robusta erant , qui modo puluis tenuissimus et cinis uilissimus est . O munde , aut res mundane , quid estis ? Imo quam uane nos decipitis ? Certe non estis quod esse uidemini . Certe uidetur in uobis pulchritudo aliqua , dulcedo et utilitas ; sed ueritate requisita neque pulchritudo , neque dulcedo , neque utilitas uera est in uobis . Uera est , uera est de uobis sententia , quia cum sit in uobis uanitas , cor uanum facitis , quod possidere poteritis . Sed de his hactenus . Ut ad rem accedamus , scito , amice , quia pretiosum martyrem Aigulfum in uase non uili ecce ad peregrinandum in egestate sua destinamus . De manu mea in manum meam illum depono . Quodcunque uolueritis , quodcunque disposueritis de nuntiis , ratum habeo . Generalem administrationem et curam in his amicitie tue assigno Iu , Frater Petrus magistro Ioanni . Fauus distillans labia tua , mel et lac sub lingua . Ut uidi litteras tuas , cor meum iubilo , os meum impletum est risu . Miscuisti siquidem iocos seriis , sed temperatos et sine detrimento dignationis et uerecundie . Sales tui sine dente sunt , ioci sine uilitate . Sic decurrit oratio tua , tanquam illa que aliquando nubes capite tangit , aliquando autem uultum in terra demittit . Inuenit hec gratiam in oculis meis , me cum manebit , et apud me tota nocte erit . Est nam que uox tua dulcis in auribus meis ; et monitus tui satis amabiles in faucibus meis . Insurgit autem sepe uentus contrarius , imbrium turme quatiunt domum , et bruchus , locusta , eruca et rubigo hortuli mei areolas deuastare tentant . Sed Angelus magni consilii surgit de naui , et facit tranquillitatem uentorum , serenitatem nimborum , exterminationem inutilium uermium . Cum enim Deus pro nobis , quis contra nos ? Sunt certe mortis pericula , sunt in deserto serpentium uenena mortifera , sunt prorsus amaritudines aquarum ; sed serpens eneus , sed uirga Moysi , sed columna nubis per diem , et ignis per noctem , amarum uertit in dulce , eripit a morte , liberat que a morsu . Sumus quasi nihil habentes , et omnia possidentes , quasi morientes et ecce uiuimus . Hec consolatio mea in loco peregrinationis mee , quia nihil intulimus , in hunc mundum , sed nec quid auferre possumus , quia uolucres celi non serunt , neque metunt , et tamen Pater celestis pascit illas . In baculo meo transiui Iordanem istum , et nunc cum duabus turmis regredior . Cum denique uia sit breuis , locus prope quo tendimus ; quare tot onera humeris debilibus imponimus ? Quare incassum multa portamus ? Certe si Dominus Deus fuerit me cum in uita ista , qua ego ambulo , non deerit mihi panis ad edendum , et uestimentum ad induendum . His paucis natura contenta erit . Tu autem , pars magna deliciarum mearum , in te opes mee ; tu capitis mei reclinatorium aureum : utinam corporum eadem semper mediante Christo propinquitas esset , que animorum ! Nolo ut piger sis , non ualens manum ad os mittere , id est bonum quod doces facere . Deliciosus enim et improbus monitor est , qui in eo quod alium docet , seipsum non docet . Iu , Magistro suo I . de Saresberia , suus abbas Cellensis , quidquid melius est in uita presenti siue futura . More sitientis sub estu , et prestolatione diu desiderati potus iamiam supra modum fatigati , uasculum litterarum tuarum amanter suscipiens , ardenter relegens , frequenter resupinans , et quasi noui gustus iteratione in dulcedinis abundantia ad fundum usque ebibo . Duplicatur , imo triplicatur legentis affectus , ubi materia gratitudine dilecti animi et styli iucunda lepiditate optatam narrationis seriem profert . Sensibus philosophicis que scribis condiuntur , rhetoricis coloribus uestiuntur , decentissimis legum ornamentis decorantur , columnis euangelicis fulciuntur , et quod ad amicos attinet , mellito sapore decentissime dulcorantur . Si lucrum quero sententiarum , si doctrinam , si uoluptatem , si uerborum iuncturam , si amoris ueritatem et dulcedinem , in litteris tuis hec omnia abunde reperio . Nauis ibi ad natandum , hortus deliciarum ad deambulandum , mensa plena et parata ad conuiuandum , lectulus floridus ad quiescendum , gymnasium ad philosophandum . Non est idolum mendacii , non fallacie lenocinia , non denique adulationis profunda uorago , non lasciuiose diffunditur ab exigua cordis uena uerbum promissiuum iuxta illos qui dicunt et non faciunt . Sed quid ? latior in corde , rarior in ore amor , ardet in fumo , currit sine spuma ; mouet alas , sed silenter ; petit ima , sed tam sublimiter pro animi generositate , quam fortiter pro integritate . Accedit , sed non incendit . Nam calorem facit , sed non cinerem . Finem quidem nouit , sed cum termino consummationis , non consumptionis . Qualem loquor scribendo amorem , talem in amicum cogito , imo recognosco . Felix anima mea , que talem peperit , uel saltem reperit amicum . Domine Deus cordis mei , tuus erat Ioannes , et mihi eum dedisti . Proinde tuus sum ego , dicam amicus ? utinam uel seruus : certe seruus , sed emptitius ! Siquidem redemisti me , dando pro me Filium tuum : profecto et emisti , dando mihi famulum tuum . Precipua hec inter cetera beneficia , que etsi modo reticeo , non tamen pretereo , non denego , non obliuiscor . Nam et ipsa consignata sunt in thesauris memorie , consepelio ad conuiuendum et ad commoriendum . Sine his enim nec uiuere ualeo , nec mori uolo . Ad Ioannem meum accedo , quem a manu gratie accepi , tanquam gratiam a gratia , sed tamen non pro gratia . Uacuum nam que gratia inuenit me gratia , denique ad plenum , sed culpa et pena . Iam penam extenuare , culpam uero euacuare coepit , cum Ioannem in amicum subrogauit , qui nescientem instrueret , laborantem iuuaret , errantem corrigeret , pigrum excitaret , exsulantem foueret , dolentem releuaret . Quem respiciunt hec munera ? Te Domine Deus , summe et principaliter : te charissime amice , secundario et multipliciter . Sub modio humilitatis nostre aliquando latuisti , iam lucerna ardens quidem conscientia , sed non adeo lucens fama . Posuit autem te Dominus in lucem gentium , ut sis oculus ceco , pes claudo , lingua stulto , manus manco , auris surdo , ut secundum nomen tuum gratia in predictis suppleat quod natura minus poterat . Profecto licet doleat absentiam tuam , tamen in his consolabitur anima mea , iura publica non ignorans preferenda priuatorum utilitatibus . Sic coepisti . Caudam appone in sacrificiis Dei tui . Hoc iuxta capellam scripsi Sancti Aigulfi , tibi opportunitate nuntii tui numquam fraudari uolens , quod aliquid rusticitatis nostre ad rusticandum mittam . Cras in decentissimo tumulo , uidelicet capsa noua , reposituri sumus sacratissimum corpus domini tui beati Aigulfi , cuius caput et corpus habemus . Uale . Iu , P . Dei gratia Cellensis monasterii dictus abbas , Ioanni amico suo , a Deo totius consolationis consolari . Queris , frater , a me scripta exhortationis , parum pensans torrentes nostre occupationis . Queris , inquam , consolationem , quia sentis desolationem : postulas auxilium , quia portas exsilium ; imploras remedium , quia ploras discidium . Quis ergo ego sum , qui tibi scribere possum unde fouearis , unde conforteris , unde consoleris ? Orare quidem pro te uix possum , perorare nullo modo possum . Filius uero olei , qui conceptus est de Spiritu sancto , quem unxit Deus pre participibus suis ( I ) , cuius nomen effusum Christus Iesus , uenit , ut ipse dicit , consolari lugentes Sion . Utinam secundum multitudinem dolorum tuorum consolationes eius letificent animam tuam ! In tribulatione , inquit , sua mane consurgent ad me ( Osee . Ui ) . Et tu Iesu quid ? quousque auertis faciem tuam ? quousque non profers manum de sinu ? quousque nubem opponis , ne transeat ad te oratio nostra ? Tempus est miserendi . Conuertere , respice , et deprecabilis esto . Da auxilium de tribulatione , erue ab oppressione , protege a tentatione . Filii hominum cui supplicare habent , nisi Filio hominis ? quem interpellare , nisi mediatorem Dei et hominis ? ubi confugere , nisi ad patibulum crucis ? Hic , hic turtur pullos suos reponit , uultur audaciam ponit , columba gemitus promit . Hic botrus Cypri , flos campi , odor lilii , flumina paradisi , porta celi , salus mundi . Ecce portus , ubi potus uini misti , ubi cibus panis in ligno crucis decocti , a patre signati . Ubinam tanta oculorum delectatio , tantum que aurium melos ? Iuxta figenda sunt castra , nec infra remanendum , nec ultra progrediendum . Hic compone mores , depone merores , appone tuos amores . Nusquam alibi propitiatio , non propitiator , neque cherubim glorie obumbrantia propitiatorium . Oblitusne es Abraham ad ilicem Mambre angelos uidisse , sub arbore malo sponsum sponsam suscitasse , omnem aquarum amaritudinem tactu ligni in dulcedinem Moysem conuertisse ? Omnibus itaque molestiis carnis , infestationibus antiqui hostis , machinationibus omnimode malignitatis oppone clypeum crucis . Manus Domini que tetigit te , recordare quia ipsa est que creauit te . numquid lutum dicit figulo suo : Quare fecisti sic ? ( Xlu . ) Loquere potius in amaritudine anime tue , et dic Deo : Misericordissime Domine , et Pater misericordiarum , posito in labore hominum da requiem angelorum , eiecto a facie terre da ingressum superne patrie , consolatione destituto humana , adsit diuina . Usque ad sedentem in throno uox hec euolabit , si non doloris impatientia , uel cordis insipientia illam retardauerit . Equidem , frater , dolores apprehenderunt te inter angustias . Quid mirum ? Non est , inquit Iesus , dolor sicut dolor meus ( Thren , I ) . Quare ? Quia non peccaui , et penam peccati tolero ; quia non rapui , et soluere exigor . Imo non est dolor sicut dolor meus , quia seruus emptus contemnit pati , que sustinet dominus eius . Filii hominum , usquequo graui corde ? Nonne cum essem Dominus factus sum seruus ? cum essem impassibilis , factus sum passibilis , mortalis cum essem immortalis ? Ut quid fenum recusat , quod celum , imo Dominus celorum portat ? Ex hoc mundo Iesus transiuit , et fenum manebit ? Celum quoque et terra transibunt , et cinis et puluis habitabunt ? Propterea , frater , consoletur te flagellum inundans , imo mundans . Hec , inquam , tibi sit consolatio , ut affligens te manus Dei non parcat . Sic ad purum scoria tua excoquatur , ut anima tua numquam : ex auro obrizo celeste uas celesti forma formetur . Filius fabri sedet constans et emundans argentum ; et aliud quidem uas facit in honorem , aliud in contumeliam . Uis uidere uas in honorem ? Ad tertium celum rapitur Paulus uas electionis ( Ii Cor . Xii ) . Ubi ab ubertate domus Dei inebriatus exclamat : O Domine , calix tuus inebrians quam preclarus est ? Sic inebriatus nec uerberibus cedit , nec flagellis , nec plagis , nec doloribus , nec mortibus . Hic Ioseph scyphus est , in quo augurari solitus , preterita , presentia , et futura genti sue enuntiat . Ioannes euangelista nonne regressus a cella uinaria , exfecatum nobis uinum propinat . In principio , inquiens , erat Uerbum , ( I ) . Ecce uas in honorem . Uasa quoque stulti pastoris uasa sunt contumelie , in quibus uini sapor in saporem uertetur aceti . Hec exsufflantur a mensa regis , quia inflantur scientia carnis ; hec , inquam , per superbiam inflantur , per inuidiam siccantur , per iram crepant , per acediam franguntur , per auaritiam disperguntur , per gulam inficiuntur , per luxuriam conculcantur , et in lutum rediguntur . Iu , Suo clerico suus abbas . Tibi an occupationibus tuis uisitationum tuarum raritatem imputare debeam , non plane discerno . Hoc unum perpendo , quod litterarum tuarum ad nos rarissima peruenit salutatio . Et fortassis fluctus marini hoc faciunt ? Sed quas absorbuerunt ? Ostende mihi chartam charitatis deperisse , et non causabor oblitum fuisse . Rursus quem mittas non habes ? Et unde hec inopia , nisi forte ex copia ? Certe ante te currunt plures , post te innumerabiles . Dicis huic : Uade , et uadit ; et alii : Ueni , et uenit ( Matth Uiii ) . Ignoras quo me requirere debeas ? Plane in medio populi mei ego habito , non in secessu siluarum , non in uoragine terrarum . Potesne te excusare et dicere : Domine , Babylonem non uidi , et lacum nescio ? Sed hic , hic tu me cum frequenter sedisti , dormisti , fuisti : taceo quod aliquando pre multis aliis locis et terris dilexisti . His uerborum nexibus alius quilibet irretitus et illaqueatus cessante excusationum suarum ratione humiliter misericordiam peteret , et patientiam imploraret . At tu cornu legum siue dialecticarum argumentationum armatus , uelut fila aranee ista contemnis , et alia exire uia contendis . Est , inquis , mihi dominus , sunt et alii amici , quibus trahor , uel necessitate obedire , uel charitate prouidere . Bene . Nonne prius et plus omnibus amaui ? Nonne dextras societatis et ipse dedi ? Equidem tibi fecundiora lucra apud alios reperisti , sed non fidem , sed non amorem . Plus quidem donare , non tamen plus possunt amare . Communicaui nam que tibi non solum substantiam , sed et animam . Non est occultatum os meum a te , non consilium , non denique quantumlibet remotissimum arcanum . Et tibi post hec , fili mi , ultra quid faciam ? Addam , si addi potest ad animam . Quid , inquis , queris ? Animam pro anima , oculum pro oculo , dentem pro dente ( Xxi ) , non eruendum , sed impendendum , non extrahendum , sed conseruandum . Ad dominum papam appellatus cemeterio Sancti Sereni de Cantumerula , quod imminuere , uel auferre nobis nititur canonicorum et abbatis nimis presumptuosa superbia , contra priuilegium Anastasii pape , quod tu ipse uidisti , et partim fabricasti , contra ius antiquissimum nostrum , Luce euangeliste coarctaui terminum , quem ipsi perduxerant in primam Dominicam aduentus Domini . Causa ista tua est , cogita tanquam tuam , uel de tua . Non uadam , sed mittam iuxta consilium tuum . Uale . Iu , Suo clerico suus abbas . Satis amenum delegisti , mi charissime , exsilium , ubi superabundant gaudia licet uana , ubi exuberat plus quam in patria panis et uini copia , ubi amicorum frequens affluentia , ubi sociorum non rara contubernia . Quis preter te alius sub celo Parisius non estimauit locum deliciarum , hortum plantationum , agrum primitiarum ? Ridendo tamen uerum dixisti , quia ubi maior et amplior uoluptas corporum , ibi uerum exsilium animarum : et ubi regnat luxuria , ibi miserabiliter ancillatur et affligitur anima . O Parisius , quam idonea es ad capiendas et decipiendas animas ! In te retiacula uitiorum , in te malorum decipula , in te sagitta inferni transfigit insipientium corda . Ita Ioannes meus sensit , et ideo exsilium nominauit . Utinam istam exsilium uere sicut est deputares , et ad patriam non uerbo et lingua , sed opere et ueritate festinares ! Ibi in libro uite non figuras et elementa , sed ipsam sicut est diuinitatem et ueritatem oculo ad oculum cerneres , sine labore legendi , sine fastidio uidendi , sine fallacia , uel errore intelligendi , sine sollicitudine retinendi , sine timore obliuiscendi . O beata schola , ubi Christus docet corda nostra uerbo uirtutis sue , ubi sine studio et lectione apprehendimus quomodo debeamus eternaliter beate uiuere ! Non emitur ibi liber , non redimitur magister scriptorum , nulla circumuentio disputationum , nulla sophismatum intricatio , plana omnium questionum determinatio , plena uniuersarum rationum et argumentationum apprehensio . Ibi plus uita confert quam lectio , plus prodest simplicitas quam cauillatio . Ibi nemo concluditur , nisi qui excluditur . Uno uerbo , omnis ibi soluitur obiectio , cum male malam uitam obiicienti respondetur : Ite , maledicti , in ignem eternum qui paratus est diabolo et angelis eius , cum bene opponenti dicitur : Uenite , benedicti , ( Xxu ) . Utinam his melioribus studiis sic intenderent filii hominum , quomodo uaniloquiis , quomodo scurrilitalibus uanis et pessimis ! Certe fructus exinde uberiores , certe fauores excellentiores , certe honores maiores meterent , et finem consummationis Christum , quem in his inuenturi non sunt , sine dubio perciperent . Ualete . Iu , Suo Ioanni , suus Petrus abbas Cellensis , bonum quod est super omne bonum . Aliter fit frequenter in rerum euentu , quam perpendat hominis prouidentia . Ea precipua est in causis , quare amatores ueritatis quandoque loquuntur , etsi non contra ueritatem , tamen extra orbem ueritatis . Unde si huius rei in luce exprimatur continentia , nec mendaces dicendi sunt , quia contra ueritatem non loquuntur , nec proprie ueraces qui aliud quam contingat opinantur . Itaque sicut precipitium falsitatis , usquequaque deuitare uolo , sic ueritatis ripam etsi non contingo , saltem affecto . Reducor proinde a falsitate uolens , a uero nolens ; teneo autem medium , imo retineor a confinio huius et illius dolens , quia semper quod est , uel futurum est , tam uellem , amice , dicere quam scire . Scio equidem non imputandum alicui malum , quod patitur , sed quod facit , uel meretur . Similiter estimo asserendum in eo , qui tantum ex insidiis fortune fallitur , et numquam ex proposito fallit , ut dignus sit compassione , non condemnatione . Hec , amice charissime , premiserim , quatenus noueris me retentum inuitum ab exsecutione sponsionis , qua uel nuntios uestros , uel cineres beati Aigulfi mittere debui . Interuenerunt plurima , que huic preualide obstiterunt . Unum horum fuit , quod W . uester , imo uere noster , a Roma per nos redire debuit , et iuxta suum consilium disponere negotium illud distuli . Non autem per nos uenit . Itaque mitto fratrem W . monachum nostrum , ut iuxta exemplar quod ab ore tuo detulerit , omnia faciamus . Ad nutum enim tuum semper facturus sum , precipue in Anglia , quidquid dixeris . Neque enim uolo tibi esse oneri hoc genus negotii , quod omni honesto uiro molestum esse non dubito . Cuiuscunque nam que emolumenti lucra reportaturi sint , pro uilissimo stercore habiturus sum , si uel ad modicum fides , uel pudor faciei tue contra senserint . Mando igitur , imo adiuro amicitiam tuam sanctissimam , ne de statu rectitudinis tue propter me pedem moueas , sed quod iustum et bonum in oculis tuis fuerit , indubitanter remandes . Pace et patientia indissimili , iuxta uerba oris tui , alterum quodlibet accepturus sum , scilicet mittere , uel non mittere predicatores . De his hactenus . Ceterum exsultat spiritus meus in Deo salutari meo , tam de suauissimo bono odore opinionis tue , quam de prosperitatis tue . Unus es omnium mortalium , cui pene omnes inuiderent , non immerito amici nostri , si quanta prerogatiua pre omnibus illis sedem tuam in principali nostro collocaueris attenderent . Inter tres priores tu princeps , et ad te nescio si aliquis peruenire possit . Magister W . et magister R . amicitiam , quam ad te habent , in negotio Hawidis neptis nostre comprehauerunt . Steterunt enim pro marito siue matrimonio eius , ne scinderetur , tam constanter in curia , quam fideliter . Non eis modicas grates referas . Dominum archiepiscopum ex parte nostra saluta , et omnes amicos nostros sancti B . Iu , . Charissimo amico suo et magistro Ioanni de Saresberia , P . suus amicus et discipulus , cum Iesu et in Iesu semper in terra et in celo . Nouit prudentia tua , quod granum frumenti cadens in terram nisi mortuum fuerit , ipsum solum manet ; si autem mortuum fuerit , multum fructum affert . Granuli nostri fructum centesimum spero me recepturum , partim roris superni fecunda infusione , partim agri quem benedixit Dominus leta fecunditate . Prouenit nam que numerosa proles benedictionum ex accessu dati optimi , siue doni perfecti , cum libero arbitrio boni hominis . Ubi enim gratia saliendo cum impetu eterne emanationis influit , quid anima nisi uitam refluit ? numquam sterile , numquam inane est coniugium gratie et anime . Iesus , qui saluat populum suum a peccatis eorum , fructus benedictus est huius copule . Ubera non habet arentia , non uuluam sine liberis , anima cui adiungitur gratia . Parturit anima quidem , sed non gemens ; generat gratia , sed non corrumpens . Suscipit semen anima cum delectatione , sed non delicto ; parit fetum de spiritu gratie , sed cum salute ; uenter non superbia turgescit , sed crescit humilitate ; lumbi non opprimuntur grauedine , sed imprimuntur castitate ; mamme non intumescunt lactis recursu , sed extumescunt humane fragilitatis decursu . Manus angelice obstetricantur in tam salubri partu , pannis uirtutum inuoluitur fetus , donec rapiatur ad Deum et ad thronum eius . Mater autem quid ? fugit in solitudinem , ubi habet locum paratum a Deo , ut ibi pascant illam diebus mille ducentis sexaginta . Draco nam que stat ante mulierem que est paritura , ut deuoret , cum pepererit filium eius . Non est occultatum a te , magister et amice charissime , qui astutias serpentis antiqui non ignoras , quid esuriat draco , quid sitiat . Quid , nisi filium uirginis ? quid , nisi desiderium cordis ? Quid , nisi prolem uirtutis ? Quamobrem rapiatur non tantum a faucibus , sed ab aspectibus eius mentis propositum , et tota festinatione non delibatum , sed illibatum mittatur ad Deum . Certe nisi subuenerit uel preuenerit festinatio in ore draconis , fiet anima nostra delibatio eius . Quam cito autem mater petit deserti solitudinem , tam cito filius conscendet celi celsitudinem . Quo remotius secesserit mater , eo altius et remotius rapit filium pater . Nisi fugerit mater , proprii nati uisceribus uiscera draconis implebit . Non est timendum uenire , ubi desinis timere . Nil timet , nil odit , nil refugit sic diabolus , quomodo solitudinem claustri . Potius deligit porcorum gregem , quam sanctorum solitudinem . Sponsus ducit sponsam suam in solitudinem , et ibi loquitur ad cor eius . Isaac egressus erat ad meditandum in agro , cum ecce sponsa eius Rebecca ascensis camelis calcando uitia superbie et immunditie sue ueniebat . In solitudine Iesus tentatus super aspidem et basiliscum ambulat , et conculcat leonem et draconem . Meritorium animarum est solitudo ; castra Domini exercituum est solitudo : sagena ad capiendos pisces est solitudo ; paradisus deliciarum est solitudo ; gymnasium est celestis philosophie solitudo . Quid amplius ? deambulatorium Dei est solitudo . Solitudo nouit uigilias Iesu , solitudo suscipit lacrymas Iesu , solitudo orationes Iesu audit , solitudo tempus et horam nostre redemptionis cognouit ; solitudo nascentem , solitudo predicantem , solitudo turbas pascentem , solitudo in transfiguratione coruscantem faciem Iesu sole clarius attendit , solitudo morientem , solitudo resurgentem , solitudo ascendentem Dominum conspexit . Ecce quare exsultant solitudines Iordanis . Si qua asperitas , si qua amaritudo , si qua prius fuerat in solitudine formido , mitigata est sanguinis Iesu effusione , dulcorata est ligni crucis immissione , sublata est Iesu cohabitatione . Socio Iesu quid times ? pascente Iesu quid esuris ? lauante et unguente Iesu quid doloris persentis ? Uale . Iu , . Frater Petrus abbas indignus Cellensis monasterii , P . monacho Norwicensi , spiritum salutis . Ut ignotus ignoto scriberem , T . uester , imo noster impetrauit et rogauit . Iniustum nam que esset , si in re tam honesta pater filium confunderet . Quia igitur uite , scientie et professionis probate , profunde , nec ignote estis , pallio uerecundie uultum abscondo , et uocem uix tremulam emitto . Audite itaque , si placet , ueritatem , non uanitatem , pietatem non falsitatem , admonitionem non adulationem . Scio quia unius uiri filii sumus , unius regula informamur , in domo una unum ab uno requirimus . Quapropter si trahimur trahamus , si uocamus inuitemus , si currimus currere moneamus . Qui audit dicat , ueni . Ceterum si sequi noluerint , liberi a coniuratione qua coniurati sumus , inter innocentes manus nostras lauabimus , et sic ab introitu glorie Dei epulabimur . Hec ideo dixerim , quia in nostra , credo , quod et in uestra patria non monachi , ut pace illorum dicam , sed ex monachis super numerum multiplicati , nomini sancto , quod inuocatum est super eos , contumeliam faciunt , dum turpiter uiuunt , dum uentris , gule et luxurie desideriis se exponunt ; dum corpus suum , quod dici nefas est , et negatio contra Deum , contumeliis afficiunt . Nomen itaque Dei per eos blasphematur inter gentes . Utinam Phinees resurgeret ! utinam Elias zelo zelatus pro domo Israel recumbentes in idolio igne celesti consumeret ! utinam saltem Ieremias captiuitatem filie Sion triplici luctu , scilicet orationis , predicationis et exempli doceret , moneret , defieret ! Uerus nempe Pharao , qui omnia dissipat , et cum Deo non congregat , lapides sanctuarii per platearum compita disseminat , uasa templi Domini in delubris suis iuxta Dagon asportat , filium uirginis cum filio Ueneris collocat , et in phialis et scyphis cum concubinis suis usque ad mane potare non cessat . Usquequo , Domine , non est qui pennam moueat et gannire audeat ? Medium silentium tenent omnia . Moyses non extendit manus ad celos ; graues enim sunt , et plene sanguine . Ideo uincitur Israel et uincit Amalech . Quatuor fabri cornibus suis uentilant uniuersum Iudam et Israel , dum residuum eruce comedit locusta , et residuum locuste bruchus , et residuum bruchi rubigo . Hec sunt tertia et quarta generatio , in quibus Dominus reddit peccata patrum in filiis . Prima scilicet generatio est suggestio carnis , secunda primus pulsus cogitationis , tertia deliberatio uel perpetratio operis , quarta gloriatio sceleris . Felix qui his cornibus non uentilatur . Si qua itaque in uobis est misericordie scintilla , si qua uiscera pietatis , si quis ros benignitatis , compungimini . Lacryme procul dubio iste nequaquam inutiles erunt . Aut enim illis proderunt et conuertentur , aut ad uos redient , et in sinum uestrum reuertentur . Ut redeant itaque a uia sua mala , monendo transite de porta ad portam gladio potenter accinctus . Nemini parcat , sed disperdat de terra memoriam eorum , qui ad cor redire distulerint ; qui iniquitatem , que in manu eorum est , non abstulerint . Hec ad uos tanquam ad amicum iustitie , zelatorem domus Dei , odio habentem eos qui contradicunt sermonibus sancti ; ad eos uero , quibus nihil dulce preter uinum et pretium , nihil amarum preter claustrum et silentium , nihil amandum preter carnem et mundum , nihil exosum preter Dei uerbum et spiritum , nubes Dei coruscant , tonitrua celi fulgurant , uentus uehemens et ignis inuolutus accelerant . O insensati , quis poterit habitare ex uobis cum igne deuorante , aut cum ardoribus sempiternis ? Nonne ibi recipietis uenenum pro uino , supplicium pro pretio ? Seris et uectibus ferreis porta inferni conseretur uobis , qui claustro noluistis includi ; et clamor quoque et continuus luctus , qui non siluistis a facie Domini . Caro , quam curiose nutristis , sollicite fouistis , studiose lactastis , regnum Dei non possidebit . Mundus , cui mundi Creatorem postposuistis , in quo immunde sorduistis , cuius fallaci pulchritudine oblectati patrie celestis obliti estis , non eruet uos de manu inimici . Uerbum Dei tunc uos uerberabit , non liberabit , accusabit , non excusabit , damnabit , non saluabit . Quid uobis cum Spiritu Dei , cuius contumeliis non parcitis , cuius templum uiolatis , quem contristare non reformidatis ? Ni fallor , quod in eum peccastis non remittetur uobis , neque in hoc seculo , neque in futuro . Sed de his hactenus . Uos autem , qui apertos habetis oculos , in uiam istorum ne abieritis , actibus eorum ne assentiatis , neque consiliis eorum acquiescatis . Ut prelixus nimium essem , nepos uester coegit , qui iterum rogando stylum resumere monuit . Utinam uirtus uestra amplior sit quam fama . Utinam uos uidere , cognoscere et dextras societatis uobis cum habere merear . Utinam saltem , si non datur ultra , uel unam precem pro peccatis meis pio iudici per manum sancti angeli offeratis . Ualete . U , Alexandro pape Petrus abbas S . Remigii . Que in euidenti et manifesto sunt uera , se ipsa loquuntur , se ipsa nullo adiuncto adminiculo testantur . Que autem remotione loci , euolutione temporis , uel cuiuslibet implicatione caliginis profundum tenent ignorantie , cum rei publice poposcerit utilitas , sub luce uolunt uideri . Hinc est , Pater sanctissime , quod lator presentium , in gremio nostre humilitatis coalescens , habitum religionis a nobis in monasterio Cellensi suscepit , diu que ibi ubera uino meliora sugens , in uirum episcopalem gratia Dei cooperante profecit . Reuera opus et onus iniuncti officii amplectens , non aurum robur suum ponens , nec obrizo dicens : Fiducia mea ! Querit enim a sede apostolica mortem per mortem , quia et in itinere quo pergit , mortem minatur estas , et imperialis potestas , et quam exposcit , si obtinuerit , mortem importat barbarorum infida societas . Habet itaque animam suam in manibus suis , offerens illam Deo per manum celestis clauicularii , et uestram . Excipite , si placet , hostiam sanctam , Deo placentem , rationabile obsequium , et beatissimi apostolatus uestri auctoritate exponite ouem lupis , si forte beata conuersatione non lupus comedat agnum , sed agnus conuertat lupum . Quodlibet autem horum fiat , Deus glorificabitur , ministerium uestrum honorificabitur , et anima fratris nullum detrimentum patietur . Presumo enim a preteritis , que in eo enutriui , et multis didici argumentis , quod in commisso fidelis erit , et a tramite fidei nullo incursu exorbitabit , potius que dabit sanguinem , quam imminuat fidem . Ait Apostolus : Spiritum nolite exstinguere ( I U ) , et lucernam iam in modio accensam amplioribus suffusoriis accendite , quia hec est gloria et corona uestra , si granum frumenti per manum uestram in terram cadens multum fructum attulerit . Ui , Domino et Patri Alexandro summo pontifici , Petrus abbas Sancti Remigii , quidquid filius Patri . Nullis bona uoluntas a sancto Spiritu incitata coercenda est habenis , nullis a proposito retardanda dissimulationibus . Sic enim iam totius nostre Christianitatis religio intepuit , ut uix in toto grege Christiani populi aliqui inueniantur , qui non malint sub ficu et oliua terreni honoris et delectationis delitescere , quam procul odorare bellum , et audacter occurrere in occursum cum filiis Beniamin , et dimidia tribu Manasse , expediti armatis inimicis Christi . Ad uos itaque , Pater sanctissime , qui estis in corpore Ecclesie caput , de quo oleum non deficit , et qui Australe sufflatorium habetis , respicit desides excitare , excitatos uero ad meliora et uiciniora saluti iuuare et impellere . numquam ergo uobis molestum debet esse , quod a uobis postulatur in auxilio propagande Catholice fidei , quia et Dei et Domini nostri Iesu Christi laus inde augmentatur , meritum uestrum cumulatur , salus infideli populo acquiritur . Proinde petitiones pauperis illius episcopi Fulconis , qui hoc anno curiam uisitauit , et modo nobis cum hospitatur , apud uestram sanctitatem commendamus , scientes et pensantes , quia ubi nulla aut rara fidei supellectilia sunt , suffragio copiosiore indigetur . Indulgendum est ergo illi in multis , qui omnibus indiget . Sic magister et Dominus uester , cum discipulos suos mitteret ut noua predicarent , addidit eis ut mira quoque facerent . Non a uobis hoc exigitur , ut uirtus miraculorum tribuatur , sed auctoritas uestra cum ipso et in ipso operans , ut facilius ei ab incredulis credatur . Nam et Moyses cum a Domino ad filios Israel mitteretur , signum rogauit dari , in quo sibi crederetur . Priuilegia ergo , que a uobis petit , et pro uirga Moysi , et pro miraculis discipulorum Christi suffragabuntur ei . Nemo enim Deo faciente contemnet auctoritatem uestram , uel personam illius uestra auctoritate munitam . Ualeat sanctitas uestra , cui debeo quidquid sum et possum . A multis enim audio , et in multis experior magnificentissimam gratiam uestram . Ui , . Regi Sueonum , et ducibus , et principibus et eorumdem archiepiscopo , et cunctis suffraganeis eius . Cum animi Deo deuoti principale et summum debeat esse studium , ad gloriam et honorem Dei omnia componere , si forte aliquatenus se omnipotenti Deo placere , uel leuiter senserit , cumulatis intrinsecus gaudiis totum se effundit , tanquam liquefactus post sponsum , acclamans et dicens : Exsultabimus et letabimur in te memores uberum tuorum ( I ) . His nostra paruitas prouocata exemplis , etsi in multis , imo pene in omnibus , quotidie me sciam peccare , et non ut iustum est diuinis mancipari studiis , in hoc uno non usquequaque despero de misericordia Dei , quia de manu nostra manipulum benigne suscepit , domnum Fulconem episcopum , quondam monachum nostrum , et in claustrali religione a nobis enutritum , ad summum prouexit sacerdotium . Recognoscimus in eo uultum nostrum , et speramus quod non recedat cor eius a Deo nostro et a mandatis eius . Cum ergo opportunitas grata obtulerit , quod tempus habere possumus adhuc eum instruendi et informandi in ampliorem Dei dilectionem , gratanter et deuote excipimus , quia ulterius non eum uidendum , usque ad thronum gratie , et ad distributionem eterni stipendii arbitramur . Ad hec ipsa temporis incommoditas cooperatur desiderio nostro . Si enim uterque nostrum uellet , discrimina et pericula que habet transire non posset . Inundantia enim aquarum , ut audiuimus , tanta est , ut uix serenissimis temporibus meabile sit iter quo ad uos peruenitur . Tertia denique causa subest , quia domnus archiepiscopus noster Romam pergens officium suum nos supplere commisit . Nequaquam autem in dedicatione ecclesiarum , uel ordinatione clericorum , uel confirmatione Christianorum abbatis assurgit dignitas . Per ipsum ergo , qui in omnibus noster est , implemus quod per nos non possumus . Ueniet autem ad uos plenus Dei benedictione , cum tempora fuerint meliorata . Ualete . Uiii , . Alexandro summo pontifici , Petrus abbas Sancti Remigii . Apostolice sedis oraculum nec sine reuerentia penetrandum est , nec sine fiducia adeundum . Tibi itaque , Pater uenerande , cui date sunt claues regni celorum , non est data potestas sine indulgentia , nec iustitia absque misericordia . Interpellet igitur , et inclinet ad petitionem nostram auctoritatem tue potestatis sobria indulgentia , temperet eque rigorem iustitie pia misericordia . Intutum proinde est , thronum magni regis , qui est in seculum seculi , aliquatenus concutere ; nec minus periculosum , lectulum Salomonis , propter ambientes gladios uersatiles , citra decubantis placitum , qui dormit ut catulus leonis , excitare . Sedentem et quiescentem Deum in sanctis quis audeat dubitare ? De numero et sorte istorum , teste sancta conuersatione , confratrem nostrum dilectissimum Clareuallensem abbatem fide occulta cernimus et credimus . Forte electus est in episcopum Tolosane ciuitatis . Ut autem uere religiosus , metiens se sibi et insufficientiam suam metuens , repudiato connubio mauult discalceari , et sputa cuiuslibet improperii in faciem cum Iesu excipere , quam uitis , oliue , et ficus assumpte professionis dulcedinem deserere . Nec in hoc usus est reprehensibili leuitate , cum hoc faciat ex legislatoris auctoritate : Moysi utique , qui grandis factus negauit se esse filium filie Pharaonis , magis eligens affligi cum populo Dei , quam temporalis peccati habere iucunditatem , maiores diuitias estimans thesauro Egyptiorum improperium Christi . Aspiciebat enim in remunerationem . Reputat etiam , quod in Lamentationibus legitur , quia mutatus est color optimus , postquam dispersi sunt lapides sanctuarii in capite platearum ( Thren . Iu ) . Timet in se fieri eclipsim solis , si de statione Hebreorum transierit in castris eorum , quorum os locutum est uanitatem , et quorum pedes currunt ad malum . Citius enim inficit uenenum , quam curet antidotum : et fragilis natura difficilius reparatur , cum facile frangatur . Concedat igitur apostolica licentia hominem istum in paradiso Clareuallensi operari cibum , qui non perit , et in sudore uultus sui panem suum manducare , quia nec uult uetitum tangere , nec tunicam pelliceam assumere . Fixit nam que tentorium suum de pellibus Salomonis iuxta puteum uiuentis et uidentis , iuxta aceruum nouarum frugum , iuxta denique propitiatorium , intra sanctuarii uelum , subter alas cherubin sancti Benedicti et beati Bernardi . Supposuit quoque humerum arce federis Dei , in qua est uirga crucis , que floruit in apostolis , fronduit in regeneratis fidelium turbis , et nuces protulit in martyribus , confessoribus atque uirginibus ? in qua due tabule testamenti , una asperitatem legis continens , altera Euangelii mansuetudinem et gratiam conferens . Ad ultimum manna est ibi absconditum promisse dulcedinis Dei , quam abscondit timentibus se , et dabit diligentibus se . Habitat in medio lapidum ignitorum , quorum contemplatione uisus acuitur , torpor excutitur , uitalia nutriuntur , morticina reiiciuntur , religio perpetuatur . O quam dura , quam amara separatio religiosi affectus , cui cedit carnalis necessitudo , cui supponitur delectatio , cui ambitio substernitur ! Quam infelix commutatio , ubi pro suaui odore recipitur fetor , pro crispanti crine caluitium , pro fascia pectorali cilicium ! Nequaquam est hec commutatio dextere Excelsi . Non igitur audiat auris apostolica aduersus Mariam ad pedes Iesu sedentem , Martham conquerentem , que sollicita est circa frequens ministerium , nec gustauit poculum ex uino condito sancte contemplationis , et in lege Dei assidue meditationis . Uiii , . Alexandro pape , Petrus abbas S . Remigii . Sicut a paternitate Domini nostri Remensis Willelmi in mandatis acceperamus , de causa terminanda , que uertitur inter episcopum Suessionensem et comitem Robertum , Suessionis accessimus , et nobis cum abbates Sancti Crispini , Sancti Ioannis , et uallis Serene . Ibi allegationibus utriusque partis auditis , ab episcopo productorum testium attestationes scriptas recepimus . Deinde aliam diem Remis utrique parti statuentes , iterum conuenimus ; et post multa , quia dominus rex super hoc negotio litteras suas episcopo direxerat , ex uoluntate et consensu eorum diffinire causam distulimus , donec cognosceremus an dominus rex controuersiam illam inter eos pacificaret . Postea uero nulla interpellatione interueniente , nec diem sibi dari episcopo a nobis postulante , interdicto excommunicationis nobis inconsultis terram prefati comitis episcopus subiecit . Proinde comitissa ex parte sua et comitis conquerens de hac iniuria , ut terram suam absolueremus a nobis exegit . Consilio itaque sapientum habito , accepta cautione a parte comitis , quod si nouum damnum , uel iniuriam episcopo fecisset , plene resarciret , terram absoluimus . Hanc igitur huius rei ueritatem uobis mandamus et testamur . Uiii , . Alexandro summo pontifici , Petrus abbas Sancti Remigii . Totius Christianitatis onus humeris apostolicis impositum non ignorat , qui Christum Principi apostolorum dixisse non dubitat : Tu es Petrus , et super hanc petram edificabo Ecclesiam meam ( Xui ) . Necesse itaque est , ut Aaron , qui penetrauit celos in sanguine suo , pontifex a Deo Patre constitutus in eternum , et Ur , qui in igneis linguis super apostolos descendit , tam manus quam humeros uestros auxilio suo subleuent , et ne deficiant , sustentent . Iniquitas nam que , que sedet super talentum plumbi , geminatis quin potius iunctis alis , Ecclesiam Dei et uestram , Dei , desponsatione , uestram , procuratione , usquequaque opprimit , tam in subditis quam in prelatis , adeo ut iam possit dici : Sicut populus , sic sacerdos ( Ose . Iu ) , sicut oues , sic et canes . Quid dicam , et quare dicam quod patet lippis et tonsoribus ? Nonne clamor tanti mali , ne dicam furor , usque ad nubes ascendit ? Et quis uos dubitat ista scire , cuius est non solum morbos discernere , sed etiam queque morbosa secare aut sanare ? Tamen , summe pastor , duo mala facit populus tuus . Descende et inuenies uitulum conflatilem , lasciuientem in uaccis populorum , et lingentem herbam usque ad radicem . In altero notatur luxuria , in altero auaritia . Olim hec tenebrarum familia tenebant ualles , iamiam occupant montes . Olim fedabant templum Ueneris , sed iam polluunt atria Uirginis , quam Pater desponsauit Filio suo , et Paulus tanquam uni uiro uirginem castam uult exhibere Christo . Olim denique regnabant in Babylonia , nunc in Hierosolyma . Ieremias lamentatur auaritiam sedere in capite omnium compitorum , ubi concurrunt in dandis honoribus ecclesiasticis , aut carnalis affinitas , aut pecuniaria cupiditas . Dei quidem solius est ista amputare et tollere . Uestrum autem securim ad radicem ponere , et pro posse in sententia uigilum statuam istam confringere , et arborem succidere sollicidutine non pigra . Quomodo autem fiat istud , docebit uos qui incerta et occulta sapientie sue manifestauit Dauid puero suo , et omnia que audiuit a Patre suo nota fecit suis apostolis . Lator quoque presentium fidelissimus uester , et totius honestatis et bone fame uir insinuabit . Pungenda tamen est gladio ancipiti luxuria , que non solum thalamos pudicitie , sed etiam terminos totius uerecundie transgreditur , quatenus etsi stimulus eius non confringitur , saltem retundatur ; etsi non sepelitur , saltem recondatur . Auaritie duo cornua in ecclesiasticis traiectionibus prorsus anathematizentur , in secularibus rapinis ungule ipsius aut eradicentur aut exsecentur , Spiritus Domini , quia omnia continens replet orbem terrarum , ori et cordi uestro semper adsit , et precipue in hac secunda generali congregatione . Uiii , . Domino pape Petrus abbas sancti Remigii . Ad generale concilium , Pater uenerande , cum ceteris Catholice Ecclesie filiis citatus excusationem prefero , non friuolam de perfunctoriis euangelicis aliquam , quibus ad cenam inuitati se excusando accusant ; sed manifestis documentis probabilem et ueram . Prompta siquidem est in me ad omnem obedientiam deuotio ; sed succumbit propter inualetudinem languida exsecutio . Inest uoluntas , sed impedit infirmitas ; Spiritus quidem promptus est , caro autem infirma ( Xxui ) . Apud igitur paternam clementiam et equissimam apostolice discretionis censuram , etas annosa , longa uia , breuis uita , fessa membra , sint nostre excusationis probabilia et necessaria argumenta . Mauult habere filium absentem uiuum quam se cum semimortuum , uel certe exstinctum . Percussus sum , ut fenum , quod iam exaruit , quod hodie est , et cras non in clibanum , sed in feretrum mittetur , et quomodo tanquam plaustrum onustum feno prosequi potero ambulantes in equis , et uolantes in pennis sanitatis et robuste etatis ? Quid enim ? si presens essem , nec interesse possem . Quid faceret facula fumibunda , inter astra lucentia ? Parcite ergo in hoc nunc , sicut semper fecistis , nostras preces benigne suscipiendo et efficaciter implendo . Uiii , . Alexandro pape Petrus abbas Sancti Remigii . Cum uniuersitas Christianitatis , Pater sanctissime , uestro regatur moderamine , et cura uestre sollicitudinis ad plura distendatur , quam sit stellarum numerus , uel arene maris , satis mirum est , si numquam circumueniatur . Plures enim uenantur in curia uestra subreptione , quam famulentur fideli deuotione . Excipio sinceritatem sanctorum cardinalium , quorum fides satis nota est Deo et uobis . Aduenientium redarguo fallacem simulationem , precipue Teutonicorum , quorum insidias et nos experti sumus , et uos uiuo carbone tactus non ignoratis . Hi nam que toto tempore schismatis , cum expositos nos , et quasi sine defensore calumniis et damnis pluribus afficerent , numquam tamen in guerra obtinuerunt , quod modo in pace uestra et sancte Romane Ecclesie , nituntur ab ecclesia nostra auferre . Dominum nam que imperatorem frequenter sollicitauerunt , ut de prebendis Marsne aliqua subripere possent , quas olim a multis retro temporibus , concessione Leodiensium episcoporum , et tam priuilegio pie memorie predecessoris uestri Innocentii , quam uestro , confirmatas habemus . Mandastis preposito nostro de Marsna , quatenus cuidam clerico imperatoris prebendam que non est daret . Petit igitur conuentus noster prostratus pedibus uestris , reuocare mandatum , et ulterius nullam recipere alicuius super hac re petitionem . Deuoti enim sunt filii uestri ; et exinde deuotiores efficientur . Alexandro pape Petrus abbas Sancti Remigii . Stylum cohibere poterat apostolice contemplatio maiestatis , si non erigeret animum humanitatis respectus , et prouocaret ausum paruulis Christi condescendere solita clementie uestre gloriosa dignatio . Inter quos audeo et ego , cum uix ante Dominum meum , patrem fidelium , consolatorem depressorum , et deprimentium iudicem , sim puluis estimandus et cinis , uerbum facere pro Ecclesia Dei ad apostolatus uestri gloriam et honorem , quem in exhibitione iustitie , qua totus indiget mundus , et operibus misericordie , qua sublimantur oppressi , et inopes reficiuntur , letus audio dilatari . His , Pater , titulis sanctitas uestra promeruit , ut eam in brachio potenti et patenti uirtute in tot periculis Dominus antecedat , et ante uos et pro uobis gloriosos terre humiliet et prosternat . Reuoluantur ab initio et introitus uester et uariorum processus euentuum , et plane luce clarius erit , quia non manus hominum , sed Dominus fecit hec omnia . Ille uero , qui coepit in uobis miserationis sue magnalia , et apostolatus uestri consolidabit thronum , quia mundo palam est uos ambulare in semitis eius , qui pauperem liberat a potente , qui acceptionem reprobat personarum , qui in iudicio respondebit unicuique secundum opera sua . Exsultat in his , que de uobis audit , deuotus filius uester Christianissimus rex Francorum , letatur Ecclesia Gallicana , cuius tristitia de uanitate quorumdam insultantium ueritati nuper est in gaudium commutata . Nam in aduentu dominorum uestrorum cardinalium didicit , quod uenerabilis uiri , pro libertate Ecclesie laudabiliter decertantis , Cantuariensis archiepiscopi fouetis causam , et mendaces esse conuincitis , qui se ruinam innocentum et confusionem Ecclesie gloriabantur a uobis impetrasse . Et plane saperent cardinales , si starent in finibus uestris . Sed quod iterum gemit Gallicana Ecclesia , iam in hac parte dicuntur excessisse . Unde paternitatem uestram toto corde prostratus imploro , quatenus Christianissimi regis et regine , et episcoporum et procerum Gallie preces pro domino Cantuariensi porrectas audiatis , et deducatis in irritum , quidquid contra iustitiam eius noueritis esse presumptum . Ui , . Domino Alberto cardinali et Romane sedis legato . Nisi tanta distantia locorum et multiplex occupationum impedimentum nos retineret , dilectissimam nobis paternitatem uestram uisitare nullatenus tandiu postposuissemus . Est enim in pectore nostro multa de negotio uobis iniuncto et de fine eius sollicitudo , quia honor Dei et Ecclesie utilitas , et fame uestre integritas , atque totius curie Romane circumspectio ex eo accipiet apud conscientiam omnium laudem et magnificentiam , si secundum regulam equitatis et ueritatis sortitum fuerit effectum . Quatenus ergo res iam processerit , non sit uobis tediosum amicum uestrum certificare . Habetis autem idoneum , si placuerit , per quem fideliter remandare et secure potestis , priorem utique de Ualle Sancti Petri , charissimum filium uestrum , quem in Christo genuistis , et eius spiritum in omnibus uobis obnoxium reddidistis . Ad locum nam que , qui Uallis Dei appellatur profectus , ut ibi priorem substituat , non multum a uobis remotus , si ei mandaueritis uenire ad uos , tutis auribus instillare poteritis , que de statu uestro grata uel ingrata uobis occurrunt . Et mihi quidem uidetur , prefatum locum uestro auxilio et consilio multum indigere , quia episcopus , ad cuius diecesim pertinet , manum benedictionis et auxilii differt apponere . Neque enim cemeterium , neque monasterii sui consecrationem , fratres qui ibi manent habere possunt . Uestra itaque interest , quod de facili potestis , pauperes Christi in hoc iuuare , ut in loco benedicto Creatorem suum benedicant . In calce litterarum supponimus uobis commendare priorem , qui ibi substitutus est , quem de fornace religionis , et regularis subiectionis nouiter extractum , ad curam animarum regendam filius uester manum mittere coegit . Doctrina itaque et auxilio uestro instruite illum , quia scitis quam difficilem rem arripit , qui animas suscipit regendas . Ui . . Una sua Christus amplissima et generalissima regula omnes tam precedentium quam subsequentium catholicorum Patrum sanctissimas sanctiones compendiose includit , dicens de dilectione Dei et proximi : In his duobus tota lex pendet et prophete ( Xxii ) . Reuocanda igitur sunt omnia , que fiunt in Ecclesia Dei , ad hanc ornatissimam regulam , quia quidquid ab ea discordat , a spiritu pacis et charitatis non manat . Inde est , Pater uenerande , quod dispensationes quarumdam institutionum non indigne admittuntur pro maiori et meliori recompensatione . Uolumus igitur uobis notificare , quanta mala et quanta hominum strages in terra nostra ex guerris quorumdam nobilium hominum , uidelicet comitis Uuischardi de Ruzeio , et comitis Recensis atque Hugonis de Petriponte , diebus nostris et antecessorum nostrorum acciderunt . Homines innumerabiles tam occisi quam capti et redempti sunt , et nouissima damna sustinuerunt . Religiose domus depredate sunt , et multa alia mala prouenerunt . Interuentu tandem bonorum et sapientum et religiosorum , matrimonia inter se contrahere disposuerunt , ut saltem isto nexu confederati , inter se pacem tenerent et haberent . Penset itaque uestra discretio , ut si quid de gradu consanguinitatis obstat , pro bono pacis , et pro tantorum malorum recompensatione , quecunque fieri potest a domino papa non recusetur dispensatio . Ualete . Uiii , . Domino Alberto cancellario , Petrus abbas Sancti Remigii . Pro aliis rogare cogimur , qui pro nobis uix exorare sufficimus . Nec tamen in postulatione hesitamus , quam commendat iustitia postulationis , conscientia postulantis , et pietas postulati . Iustitia est suum ius unicuique seruare ; conscientia bona est , dilecto domino pro conseruo fideli humiliter supplicare ; pietas paterna est , propositum etiam inflexibile anxiato filio benigne remittere Scimus , domine amantissime , potestati apostolice subesse quod mandare uoluerit , et dicere huic : Uade , et uadit , et alio : Ueni , et uenit ; et seruo : Fac hoc , et facit ( Uiii ) . Sed iungatur currus potestatis et pietatis , sublimitatis et mansuetudinis , ut media sternatur charitas propter filias Ierusalem . Certe , ut credo , aut nullas filias in terris habet Ecclesia , que est mater nostra , aut in Clareuallensi cenobio quotidie parturit , et maternis uberibus alit matrissantes filias . Siquidem Iesu Christi de Uirgine nati , in mundo religiose conuersati , in cruce sub Pontio Pilato affixi , uera uestigia uestri Clareuallenses sequuntur , caste uiuendo , Patri spirituali in omnibus obediendo , carnem suam cum uitiis et concupiscentiis quotidie crucifigendo . Si Deus pro his , quis contra illos ? Ecce pulli isti sub alis galline , que se contra miluos spiritalis nequitie opponit , lambunt sanguinem Dominice passionis , et dormiunt sub umbra iuniperi , labores suos consolantes dilectione protectoris sui . Quanti itaque periculi sit excitare quiescentes sub hac ficu et uinea , non carnali , sed spirituali dulcedine , discernat discretissima moderatio apostolica , et non auferat ab eis desiderabile oculorum suorum . Annon sunt alii preter istum ? imo super numerum multiplicati sunt qui dicunt : Ecce ego , mitte me ( Ui ) , cum iste dicat : A , a , a , Domine Deus , nescio loqui , quia puer sum ( Ier , I ) . Forte dicitis : Quid ad te de Clareuallensibus , cum Samaritani non coutantur Iudeis , et nigra Ethiopisse facies et uestis differat ab illa ueste et facie , que apparuit apostolis in transfiguratione Domini ? Ad quod ego : Ex multarum facierum personis , regina que assistit a dextris filii , in uestitu deaurato circumdata uarietate , cantat in psalterio decachordo ante sedentem in throno gratie , unde procedunt diuersa charismata gratiarum , cum sit tamen unus , atque idem spiritus idem Dominus . Uiii , . Alberto cancellario , Petrus abbas Sancti Remigii . Arca Dei Israel , arca sanctificationis , arca federis , quondam ex precepto legislatoris circumtexta ex omni parte auro , antiquorum patrum sanctitate et doctrina , quam etiam cherubim glorie obumbrantia propitiatorium desuper tegebant , nunc in presentiarum , abusione et negligentia filiorum Heli , uestimentis glorie sue spoliata , atque infecundis salicibus operta et relicta , iuxta Isaiam ( I ) sicut tugurium in cucumerario , et umbraculum in uinea , recordatur dierum adolescentie sue , et plorans atque in maxillis suis lacrymas reponens dicit : Reuertar ad uirum meum priorem , quia mihi melius erat tunc magis , quam nunc . Boues calcitrantes , uidelicet doctores , a semitis iustitie per sua desideria aberrantes declinant eam , cum deberent glorificare Deum , et portare in corpore suo . Uerus itaque dolor illos tangit , qui diligunt illam non sermone et lingua , sed opere et ueritate . Non ignoramus uos unum esse et specialem amicum siue filium uniuersalis sancte Ecclesie , cuius typum et figuram illa arca tenuit . Ad luctum itaque et compassionem materne angustie , siue desolationis , uos aduocamus , ut quidquid affectualis deuotio exigit , maternis impendatis doloribus . Secundum enim locum post dominum papam a Deo in his corrigendis tenetis ; sed cauete , ne in uacuum gratiam Dei acceperitis . Qui enim spiritum uestrum et sanctam conuersationem ante multis retro temporibus uiderunt et cognouerunt , de meliorando statu Ecclesie spem optimam conceperunt , cum factum cancellarium audierunt . Nisi uero ubique essent notoria et uobis notissima , de his latius scriberemus . Tamen ne clausis labiis potius singultiamus quam loquamur , declarat charta quod non silet uita . Dilatat infernus animam suam absque ullo termino , dum immaniter grassatur , tam in oues quam in pastores . Qui enim preuii constituti sunt ad celum , malo exemplo suos sequaces trahunt in infernum . Non de omnibus dico , nouit enim Dominus qui sunt eius . Quo autem mercede meliori digni sunt boni , eo amplius increpatione et correptione indigent mali . Isaias , Ieremias , Ezechiel sua prophetia nostra deprehenderunt tempora . Contra pastores nam que , et peruersos rectores , nuda , sed et uera retorserunt iacula , auaritiam eorum , luxuriam , gulam , rapinam , et omnem iniustitiam non in angulis , sed in plateis declamantes . Ingrediatur itaque in ossibus et medullis uestris , et impleat spiritum et os uestrum spiritus illorum zelotypus , conterens montes et petras , et efficax usque ad diuisionem anime , et spiritus . Gladius uester deuoret carnes inebriatus in celo , quatenus emendatos remittatis nobis pastores nostros , et omnibus serpentinis exuuiis spoliatos . Uiii , . Alberto R . E . cancellario , Petrus abbas Sancti Remigii . En auctoritatis apostolice gallina grandosa et fetosa congregat pullos suos obedientia et subiectione sub alas benigne protectionis et discrete consultationis , quid fotura ? quid paritura ? quod scribatur in generatione altera , ut populus qui creabitur laudet Dominum . Ecce Iacob senex et plenus dierum , qui diu luctatus est cum angelo schismatico , exspectans salutare Dei , conuocat filios ad benedictionem : numquid taciturus quid Ruben fecerit , quod cubile patris ascenderit , et stratum eius maculauerit ? quid Simeon et Leui , uasa iniquitatis bellantia non predicturus , aut constituturus , quid facere habeat posteritas futura ? Grandis equidem apparatus Romani concilii , grandes portendit secuturas nuptias filii regis Iesu Christi . Ministeriales et officiales huius sancti concilii cum ceteris , imo pre ceteris cardinalibus , non ignoro uos a Deo predestinatos , quorum fidem , religionem , constantiam et equitatem in multis iam expertus est sponsus Ecclesie unicus Dominus noster . Adhuc habet opus , ut obsequium uestrum sit rationabile et acceptabile in hoc concilio , ut accincti gladio utrinque acuto super femur potentissime putridas amputetis carnes , et insanas superstitiones , que fiunt quotidie in orbe Christiano . Ramosa siquidem et siluosa quotidie pullulat apud nos malitia ; securis autem euangelice discipline , fabro dormiente et negligente , pene ubique iacet retunsa . Rarus est , qui eam , uel hebetatam apponat ad radicem arboris . Ut exprimam quod sentio , quam irrisoria subsannatio , quam laboriosa et lacrymosa , ne dicam tediosa , peregrinatio , quamque damnosa expensarum iactura , et bona bonorum consumptio , si cassa et sine fructu benedictionis redierit tam solemnis magnorum uirorum et religiosarum personarum congregatio ? Cauete ne dicatur : Parturient montes , nascetur ridiculus mus . Horat . Inueniat igitur uos Iesus amicos ueritatis , ut a porta usque ad portam transeuntes , uituli conflatilis cultoribus non parcatis . Commendo uobis presentium latores , charissimos et amicos et filios nostros , abbates Sancti Petri de Montibus , et Omnium Sanctorum de Insula , et Sancte Marie Uirtuensis , ut de gratia , quam habemus in uobis , gratiam inueniant in oculis uestris . Quam citius poteritis , cum gratia Domini pape et uestra nobis eos remittite . Uiii , . Alberto cancellario , Petrus abbas Sancti Remigii . quotiens naufragia patimur , toties ad portum festinamus . Portum autem tutissimi refugii in littore uestre amicitie iamdudum fiximus . Molestiarum quidem uentos frequenter contrarios sentimus , sed portum uestrum usque ad grauiorem non infestamus tempestatem . Leuiora enim discrimina aut patientia tolerat , aut uirtus fortiter superat . Cum autem nubes magna et ignis inuoluens nauiculam nostram inuadit , statim aut est periclitandum aut cito enauigandum . Hoc anno dominus papa , uestro interuentu , priuilegium suum Ecclesie nostre indulsit : in quo specialiter expressit canonicas , seu prebendas de Marsna , et quas in usus proprios iam a multis retro temporibus retinemus , tenendas in perpetuum confirmauit . Que etenim quondam fuerunt canonicorum prebende , a longissimis retro temporibus , donatione episcoporum Leodiensium , et confirmatione pape Innocentii , in proprietatem transierunt et possessionem monasterii nostri . Nuper uero dominus papa rem , ut credimus , ignorans iam secundo scripsit preposito nostro de Marsna , ut daret prebendam cuidam clerico imperatoris , cum nec prepositus dare possit , nec sit prebenda que dari possit . Insinuate ergo domino nostro , ne uelit panem filiorum tollere , et dare canibus , qui non cessant aduersum nos latrare , et bona nostra auferre . Alias enim dicere compellimur : Ecce in pace amaritudo nostra amarissima ( Xxxuiii ) . Nam per imperatorem tempore schismatis instantissime id efficere conati sunt , sed minime preualuerunt . Uii , . Petro cardinali Sancti Chrysogoni Petrus abbas Sancti Remigii . Amplexus uestre familiaritatis mihi gratissimos oro non senescere ; sed cum ligno uite dies eternos tenere . Res siquidem est familiaris amicitia , quotidianis refricanda salutationibus , imo irriganda mutuis collocutionibus , et forte renouanda munerum compensationibus . Placuit dignationi uestre me annumerare in amicorum uestrorum collegio sine merito quidem meo , sed non sine uestro . Meritum nam que equitatis est , si summus se inclinat ad infimum , magnus ad paruum , ualens ad infirmum . Me uermem , me putredinem , me iamiam ad non esse tendentem reputo ; uos cum senatoribus celi thronum iustitie honorantem suspicio et angelos cum apostolo iudicantem non dubito . An irrisorium est et non uerum quod dico ? Plane Scripture auctoritate id assero . Nam labia sacerdotis custodiunt scientiam , quia angelus Domini exercituum est ( Malac . Ii ) . Amicabilia sunt , exhortatoria sunt , ne Dominus et amicus obliuiscatur , casum grauiorem de excelso quam de imo . Certe sollicitudo amicalis frequenter tangit me inquirere de omni statu uestro , tam de interiori quam de exteriori : et gratias ago Deo meo , quia non nisi bona nuntiantur , non nisi honesta , non nisi ordini et officio uestro congrua . Oro ut qui coepit ipse perficiat . Magister Crispinus de uobis me letificauit , referens unde gauderem et Deo gratias agerem . Clericus et amicus noster est ; eque desiderat esse et uester . Ecce Parisius ad scholas uadit , sed et ubique nomen uestrum super se inuocari postulat . Utile equidem est tanto homini , qui tanta omnium sollicitudine pene continue uexatur , quod sui corporis necessaria et salubria postponens , ad intemperiem corporalem sepe delabitur . Rogo pro ipso , et cum ipso , quatenus gratiam non qualem inueniat in oculis uestris , sed bonam , sed confertam , sed superagitatam et supereffluentem . Dico autem gratiam , non pecuniam . Hec enim iuxta Apostolum operanti reddatur secundum meritum . Pre ceteris hoc unum ad presens postulat , ut de manu uestra primitias clericatus , id est coronam accipiat . Hoc etenim signo accepto , magis se obligatum erga obsequium uestrum non immerito deinceps arbitrabitur , et uos tanquam plante uestre bonum iure prouidebitis . Credo per Dei gratiam quod alter de altero gaudebit , et Deo cooperante fructum salutis faciet . Diu siquidem laboraui , et monitis induxi , ut iugum in area Domini traheret , et glebas post ipsum confringeret . Ualete , et de reditu uestro cum potueritis nos certificate . Uii , . Petro cardinali Sancti Chrysogoni , Petrus abbas Sancti Remigii . Raro meus sum , cuius ergo ? forte Apollo ? forte Pauli ? forte Cephe ? Utinam ! Nam bonam habent mensam , mansuetam et fructuosam disciplinam , donatiuum denique precipuum et perpetuum . Diuersorum autem subsella et iniquam tyrannidem frequenter experior . Utique Roboam , qui cedit scorpionibus : Pharaonis , qui affligit in luto et latere : Nabuchodonosor , qui potat urinam pecudum suorum , quos sub iugo carnis , uentris , et gule inescauerat . Denique in captiuitate mea , et uniuersa uanitate sub sole , concaptiuam habeo puellam , nobilissimis ortam natalibus , uidelicet pudicitiam . Huius me iniuriosa damnatio illorum , quorum carnes sunt ut carnes asinorum , non minus aggrauat , quam propria miseria . Uolui siquidem cum illa fedus amicitie inire ab ineunte etate , propter decorem suum , et genus illustrissimum , nec non et pacatissimum atque honestissimum contubernium . Cum itaque chaos siue cohors spurcissimorum hominum , tanquam porci pretiosissimam margaritam de celo lapsam pedibus suis conculcent , que pax ossibus meis ? que requies anime mee ? Clamo , nolite , nolite ; sed non est uox , neque sensus . Quinimo apponunt iniquitatem super iniquitatem , ut cum pudicitia obruant religionem . Huic nulla parcentes miseratione oculos eruunt , conuertendo ad uanitates et insanias falsas ; nasum precidunt , discretionis temperantiam euertentes ; aures obstruunt , obedientiam non tenentes ; labia concidunt , turpiloquio et scurrilitalibus assuescentes ; linguam decapulant , malum redarguentes et mendacium semper loquentes ; manus ligant , eleemosynam non dantes , sanguini et auaritie insistentes , pedes in neruo ponentes , Christum in carcere non uisitantes . Quid amplius ? neruos detrahunt religioni effeminati , qui sanctorum Patrum abstinentiam , uigilias , psalmodiam , silentium , regularem disciplinam , claustralem remotionen a secularibus negotiis dissipant et uilipendunt . Forte dicitis , quid ad me ? Certe uestra interest , et certe officii uestri est , certe debito tenemini , pro posse uestro districta censura his occurrere iniuriis , his aurem benignam accommodare clamoribus , has dirimere questiones , et amputatis Dagon brachiis et capite , arcam Dei restituere Bethsamitis . An habetis iudicare causas pecuniarias , et non diuinas ? Quis uos misit ? Ad quid uos destinauit Dominus Deus per uicarium suum dominum apostolicum ? Ad quid ? Ut solueretis asinam , id est religionem alligatam et pullum cum ea , id est , pudicitiam . Dicite , inquit , quia Dominus his opus habet ( Xxi ) . Sedet enim super utrumque , qui sedet super cherubin . Non negligatis Dominicum preceptum , imo non exstinguatis in uobis spiritum Moysi , de quo dictum est : Auferam de spiritu tuo , et dabo septuaginta senioribus ( Num . Xi ) , de quibus unum uos constituit gratia sua Deus . Quis autem est spiritus Moysi ? Spiritus iniquitatem non sustinens , spiritus occidens iniuriam facientem , et uindicans patientem ; spiritus defendens septem puellas filias Iethro sacerdotis Madiam ; spiritus principem Egypti decem plagis feriens , et tandem in mare demergens . Diu detineo uos , quia non possum ore proprio , saltem scripto . Dulce nam que mihi super mel et fauum , uos alloqui , et uobis cum fauellare . Huius tamen causa et materia est magister Crispinus , clericus noster , imo et uester ; nam populus meus , populus tuus , amice et domine charissime . Commendo itaque uobis eum , tanquam uiscera mea , quia uidi honestam conuersationem eius , et procliuem ad meliora et uiciniora saluti . Noui uos , quia talium familiaritatem non respuistis . Habeat itaque uos dominum , et signo clericatus a uobis suscepto , patronum et auctorem huius ordinis habeat . Uiii , . Prenestino episcopo , Petrus abbas Sancti Remigii . Plus molesta quam grata et iucunda occurrit materia , quotiens ad scribendum unico et quondam collaterali amico abbati sumitur charta . Renouatur nam que dolor meus repentina , sed et urgenti et urenti corrosione animi , dum transmontana remotio intercurrit et amicos diuidit aspectus , non tamen affectus . Accedit huic seuerissima desperatio corporalis incorporationis , cum forte instet citissima alterutrius solutio anime et corporis . Bone nunc domine , olim amice dulcissime , quem constitues uicarium , qui uices tuas suppleat in nostris exsequiis , in oculis claudendis , extrema salutatione , et eterna conclusione ? De cuius manibus Saluator suscipiet spiritum meum , cum tuas mundas manus ad hoc delegissem dudum officiosum obsequium ? Alius , ut uideo , amicus officii in his est substituendus . Sed quare conqueror ? quare gemo ? quare uultum obnubilo ? Dei enim ordinationi quis resistit ? An forte tulit Deus Eliam , ut Eliseus duplicem eius reciperet spiritum ? Nonne Ioseph asportatio in Egypto fratrum eius et totius successionis fuit saluatio ? Nonne Iesus ante apostolos celum ascendit , ut spiritum mitteret , et mansiones prepararet ? Ecce iuxta latus apostolorum locus a Deo tibi datus est . Quid ergo ? Pulsa , excita : insta opportune importune ( Ii Iu ) , donec et ros et stillicidia gratie de sanctis ossibus , imo interpellationibus eorum , aridam nostram infundat , qui gratiam apostolatus et benedictionem singularem ad nostram eis salutem indulsit . Hoc munus si per te collatum fuerit , amissis preponderat , et una clausula innumera beneficia coagulat . Domino pape de sua gratia ad uos gratias agite . Cancellarium Tusculanensem , Albanensem , dominum Hyacinthum et Ostiensem sanctum uirum , et si quos habemus alios amicos in curia , salutate . Ix , . Prenestino episcopo , Petrus abbas Sancti Remigii Ex multa et pene inconsolabili cordis angustia , ex multorum relatione , perpendo uos usque in conquestionem tedii uite uestre prorumpere . Hoc sine dubio sciatis uiri minus constantis et prudentis esse . Apostolus certe magister non gentium tantum , sed omnium Christianorum , scit abundare , et penuriam pati , et in omnibus sufficiens esse . Ad hanc formam utinam componeremus titubantem uitam nostram ! Causas tamen pusillanimitatis , imo assidue conquestionis , audire desidero , et tunc uel improbare uel approbare dolorem potero . Triplex siquidem occurrit mihi conquerendi ratio , siue occasio . Aut enim propria temeritas impellit ad aliquid faciendum , quod non sit faciendum ; aut aliena calliditas , aut , ut uulgo loquar , perplexa diuine predestinationis necessitas . Sed propria temeritas semper culpanda ; aliena calliditas cauenda ; a Deo ueniens iusta sententia timenda ; freno indiget propria temeritas , ut inconsulta ; consilio aliena calliditas , ut suspecta ; superna sententia timore , ut fortissima . Non mihi ignosco in propria temeritate , accuso me in aliene calliditatis circumuentione , gemo sub manus Dei percussione . Ne iterum precipitet propria temeritas , rationem consulo ; ne suffocet laqueus aliene calliditatis , sapientem consulo ; ne mucro superne seueritatis usque ad internecionem deseuiat , humiliter imploro . In propria temeritate fragilitatem meam cognosco ; in aliena seductione spiritum discretionis aduoco ; in flagellis diuinis Deo me totum committo . Quero igitur , quam istarum magis suspectam habeas , utrum unam , uel duas , uel simul tres . Si unam et tuam , propitius tibi esto . Si alienam et meam , indulge mihi : potius enim simplicitate quam calliditate usus sum , quando ut tuo episcopo acquiescerem , ire cum eo ad concilium persuasi . Si te celestis dispensatio illaqueauit , quid tibi irasceris ? quid mihi ? Quis enim tu ? quis ego ? qui prohibere possem ne suo cursu curreret , quem nulla creatura declinare aut impedire potest ? Quid enim Deus cogitet de nobis intra uelum secreti consilii sui , eo usque nos latet , donec ad publicum nostrum ipso actu prodeat . Tandiu est nostrum nescire , quandiu suum durauerit celare . Longanimiter quoque exspectandum est , quod cum uenerit , patienter est sustinendum . Non est properandum si differat ; non est murmurandum si proferat . Iesus Christus heri et hodie : heri , antequam aperiat sacramentum uoluntatis sue ; hodie , cum manifestauerit secretum prescientie sue . Idcirco sic exclusa sopiatur omnis uestra conquestio , ubi nec temeritas apparet reprehensibilis , nec calliditas apprehenditur damnabilis , nec Dei sententia intolerabilis . Etsi enim priuauit solo paterno , honorauit uos sublimi solio . Miscet nam que sapientia in cratere uinum suum , ne nimis sit potanti calidum , ne rursus insipidum . Infert exsilium presumptori , confert solatium exsulanti . Pluris est consolatio , quam desolatio uestra . Gregem pusillum dimisistis , egregios cardinales amicos et socios recepistis . Claustralem angulum reliquistis : urbem dominam mundi acquisistis . Abbatis gradum inferiorem episcopali quis nesciat ? Si corpora martyrum Crispini et Crispiniani Suessioni sepulta sunt ; Petri principis apostolorum et Pauli doctoris gentium sacratiores reliquias in Romana urbe haberi quis ignorat ? Si paria in uestra commutatione querantur , tam in relictis quam in adeptis longe imparia omnia inuenientur , preter affectum qui inde torquetur , unde alius extolletur . Omnia secundum se affectus moderatur . Nihil apud ipsum magnum , nisi in se de se faciat magnum . Si ergo affectus mitigabitur , pacata erunt omnia . Nature quidem mirabilis est animus , ex quo gignitur affectus , sed tamen quocunque suus pulsus illum tulerit , omnia ad se trahit , et suo nihilominus siue sapore , siue colore intingit . Cui turbato nihil quiescit , cui amaro nihil dulcescit , cui auaro nihil sufficit , cui uago nihil consistit . Econtra , fixo nulla mobilia flectuntur , pacato tranquilla sunt etiam procellosa , benigno mansuescunt etiam ferocia . Sic Deus adduxit ad Adam cuncta animantia terre , et uolatilia celi , ut uideret quid uocaret ea . Omne enim quod uocauit Adam , ipsum est nomen eius . Procul dubio animi est omnes motus cordis et corporis iudicare , et nomina imponere . Unde auctoritas dicit : Affectus tuus operi tuo nomen imponit . Preest enim uolatilibus celi cogitando de supernis ; preest bestiis terre , reprimendo motus carnis ; preest etiam piscibus maris , moderando uolubiles cogitationes mentis . Omni igitur studio est excolendus , sine quo nullus motus bonus . Laborandum ne sit malus , quia si malus est , non est in ciuitate malum quod ipse non fecerit . Enitendum quoque ut sit bonus , quatenus gratia cooperante creet bona , faciat pacem , et formet lucem . Diu detinuit epistola amicum occupatum in suis et domni apostolici negotiis . Proinde ueniam peto . Remotissimum nam que alloquor , quem solebam non chartis ad horam detinere , sed horis familiarissimo hinc inde colloquio , diebus plurimis quandoque adiunctis et noctibus , occupare . Ualete . Ix , . Prenestino episcopo , Petrus abbas Sancti Remigii . Uix occurro suscipere turbam cogitationum siue materiarum , que se ingerunt , insistentes opportune importune uenire ad uos , dicendo : Ecce ego , mitte me . Inter ceteras uero adolescentulas medullatarum meditationum , famosissima illa et notissima atque nobilissima matrona , que ab humero et sursum omnes uirtutes antecedit et precellit , fraterna charitas , de qua ait Apostolus : Adhuc excellentiorem uiam uobis demonstro ( I Cor . Xii ) , iure sedem regiam occupat , et suo splendore omnes obumbrat , imo illustrat , et suum tenere ordinem post se imperat . Huic obediunt omnia , non solum terrestria , sed et ipsa celestia ; nam de eius plenitudine omnes accipiunt nomen , et uirtutem , gloriam et honorem . Hanc ego licet statura pusillus non attingam , tamen ad unam et minimam uestimenti eius fimbriam totum me superextendo , et de salute nullatenus despero . Hanc cum amicis et inter amicos teneo et cognosco : et prius uolo putrefieri cum uermibus in puluere terre , quam fidem semel datam et amicitiam promissam negligentia aut subreptione interrumpere . Matrona hec duas habet claues , unam qua cor claudit et aperit , alteram qua atrii exterioris corbonam , id est arcam , in necessitatibus familie sue similiter claudit et aperit . Cor est arca federis , ubi tabule testamenti , uirga Aaron , et manna reponuntur . Tabule testamenti , ne ignores aut preuarices legem Dei . Uirga Aaron , que fronduit et floruit , ut timeas offensam , quia uirga ; serues gratiam , quia frondosa et florida . Manna , ut per spiritum adoptionis degustes et prelibes gloriam absconse dulcedinis Deum timentibus , cuius stillicidium , ad quod letatur germinans , sufficit in presenti uita , et abundantia seruatur in alia . Exclusa itaque omni malitia et iniquitate a corde , sola deambulet in suo pomerio charitas , sola ibi pascat , et cubet in meridie . Non uideat illam ingredientem et deambulantem oculus nequam , qui fascinauerat Corinthios , et iniquos presbyteros . Cum tamen placuerit , aduocet puellas suas de terra Israel , ut afferant ei smegmata suauissimi odoris , et oleum letitie , de quibus aspergat cubile suum ad aduentum sponsi , qui de sua propagine non nisi celestes et mansuros fructus generat . Deinde egreditur ad hortum nucum , ad hortum pomorum suorum , ut uideat poma conuallium , et inspiciat si floruerint uinee et germinauerint mala punica , ad hortum utique nucum , eremitarum et reclusorum , hortum pomorum , in seculari habitu religiose uiuentium : poma conuallium , qui elegerunt abiecti esse in domo Dei ; uineas , feruentes spiritu ; mala punica , qui crucifigunt carnem suam cum uitiis et concupiscentiis . Ponit nam que signa sua , pietatis opera , charitas in exitu actionum super summum , id est palam . Ponit nam que et proponit , quatenus per signa extrinsecus apparentia deprehendatur intus latens ueritas . Unde : A fructibus eorum cognoscetis eos ( Uii ) . Charitas enim aquas suas in plateis diuidit , ut bibant homines et iumenta , quia sapientibus et insipientibus debitrix est . A corde tamen egreditur , et ad cor regreditur , quia cornua altaris ex ipso sunt procedentia , et nullum bonum opus remunerabile , quod non surgit de bone uoluntatis radice . Ponit igitur charitas affectum cordis et obsequium operis . Affectus latet , opus patet . Sic habet charitas et secretum suum , et publicum . In secreto quiescit , in publico operatur . Imitatur operantem sex diebus , et Sabbato quiescentem . Duplex uero est officii ratio . Alia enim consideratur inter amicos , alia inter extraneos . Aliud est munus amicale , aliud generale . Amicale de corde exigitur , et in corde seruatur . Generale de arca extrahitur , nec ibi retinetur . Riuus amoris non siccatur largiendo quod habet ; sed arca extenuatur , dum euacuatur . Charius itaque est munus , quod nec arescit profusione , nec deficit largitione . Appetibilius tamen sepe requiritur , quod in manu uel sinu refunditur , quam illud quod in medullis amicalibus per fidem reconditur . Exteriora siquidem et uisibilia , quia usibus humanis necessaria sunt ; ab his amplius diliguntur , quorum appetitus tenacius in temporalibus quam in spiritualibus irretitur . Qui uero calcatis grossioribus carnis feculentiis cubilia spiritus ingressi , subtiliari in spiritualibus consueuerunt , in amicis querunt gratiam , non pecuniam , fidem , non extrinsecam possessionem , ueritatem inuiolabilem , non utilitatem temporalem . Qui enim cor hominis habet , quid est hominis , aut in homine , quod non possidet ? Hinc est quod in Christo , quem Pater de corde suo eructauit , quando uel eternaliter equalem sibi genuit , uel temporaliter de uirgine incarnari constituit , omnia nostra sunt , iuxta Apostolum qui ait : Siue Cephas , siue Apollo , siue mors , siue uita , omnia uestra , uos autem Christi , Christus autem Dei ( I Cor . Iii ) . Forte dicitis : Ut quid , et ad quid hec ? Quia legi in litteris uestris , uos amisisse ueteres amicos , nec comparasse nouos . Concedo amisisse , si opinione aut ueritate constat inueteratos esse . Uera certe amicitia puritate uirginea , et caloris perpetuitate , neque adulteratur , neque refrigeratur ; sed quotidiana renouatione cum sole semper oritur , nec moritur . Si unquam ergo habuistis amicos , adhuc habetis non inueteratos , quod esset uitium , sed remotos , quod est opus diuinum . Sic enim Deus homines tanquam grana spargit et seminat . Nonne apostolos seminans ait : Euntes in mundum uniuersum predicate Euangelium omni creature ( Xui ) . Ueniendo euangelica predicatione sparsit , spargendo in uniuersum mundum unitate fidei uniuit . Sic nostre amicitie uinculum neque ruptum , neque laxatum erga uos , sed protractum usque ad sedem uestram episcopalem incorruptum et semper nouum existit . Nescio si fortius , scio tamen quia tenerius absentia me uobis , imo uos mihi inuiscerat , quam fecerit presentia . Hoc probabile et necessarium argumentum est perfecte dilectionis , quando eo amplius incendit affectus , quo remotius separat locus . Presentia siquidem suo uisu solatiatur , et satiatur usu ; famelica uero absentia , pre inopia etiam amaris iuniperi corticibus sustentatur , et ad solitam uisionis dulcedinem uiuacius inflammatur , et nutritur tenacius . Duris agitatur stimulis desiderium , quod semper querit et numquam inuenit . Unde Psalmista : Querite Dominum , querite faciem eius semper ( Ciu ) . Et in Canticis , anima liquefacta surgit , et querit per plateas et uicos ciuitatis quem diligit . Neque igitur stylo inueterato , neque animo scribo uobis . De his hactenus . De statu autem nostro significo uobis , quod gutte rostre quasdam recenter sentio guttas . Cetera nostra , Deo cooperante , in omni prosperitate sunt . Theobaldum concorditer in abbatem uobis substituimus , et fratrem Ioannem in omnibus ipsi obedientem effecimus ; si tamen cum gratia uestra remanere poterit , quod omnino consulimus . Quid enim ualeat , ubi est nobis cum , certi sumus . Quid uero apud uos facturus sit , nescimus . Certa uero pro incertis sunt relinquenda . Missale nostrum mitto uobis , et breuiarium fratris Luce misimus . Quod uos supra modum in cibo et potu affligitis , non approbamus . Si nobis cum uiuere et mori desideratis , non festinetis ad mortem , quia nescitis quid paritura sit crastina dies . Omnia possibilia sunt apud Deum , qui desiderium pauperum frequenter exaudit . Ix , . Tusculano episcopo , Petrus abbas Sancti Remigii . Ignis diuinus non minus est perpetuus , quam in hostiis Deo dicatis sanctificandis sanctus . Hinc est quod in altari , ubi tam holocausta quam sacrificia , quotidie ad expiationem peccatorum Deo immolantur , iugis et perpetuus ardet . Quid autem hoc est , nisi quod Apostolus ait : Charitas numquam excidit ? ( I Cor . Xiii ) . Nam pura a simulatione , munda a seculari ambitione corda , Christi acceptabilia sunt altaria , siue templa . Forcipe igitur litterarum uestrarum suscepi in aureo thuribulo bonorum uerborum sacras euaporationes iamdudum succense fornacis ex mutua inter nos uisione et allocutione . Deo gratias , quia non inueni aquam crassam imminute dilectionis , sed ipsum ignem , non fumantem , sed flammantem in penetralibus tanti domini et amici . Putabam illum suffocatum cineribus tantarum sollicitudinum , et uarietate succedentium occupationum . Preterea causam et questionem grauissimam aduersum uos habebam , si iustum habuissem iudicem . A quo enim primordia cognitionis et dilectionis cum abbate Sanctorum Crispini et Crispiniani pie memorie habuistis , nisi a nobis ? Quare ergo de nostro bono opere nos lapidastis ? Annon lapidastis , quem tot amaritudinibus et afflictionibus de eius absentia concussistis ? Annon Iacob furtum Laban de filiabus suis fecistis ? Forte furtum non negatis , sed pium appellatis . Sed si furtum , quomodo pium ? si pium , quomodo furtum ? Probo autem furtum . Nam furtum est contrectatio rei aliene inuito domino . Romam certe ad concilium non iuisset , nisi illum misissem . Preter spem , et preter uoluntatem meam illum retinuistis , et fratrem et parem uobis fecistis . Hoc tamen nec illi , nec nobis placuit . Mallet cellam Montis Dei incolere , ut frequenter mihi scripsit , quam episcopalem cathedram tenere . Quid igitur ? Deus qui omnia conclusit , et meas querimonias preuenit , faciendo quod facere pie et misericorditer consueuit . Preuenit illum benedictionibus suis , et quem olim amicum et fratrem in terris habebamus , nunc dominum et sanctum in celis ueneramur . Miracula enim , que facit Deus , testimonia credibilia sunt sancte conuersationis eius . Itaque digitum superpono ori meo . U , . Charissimo amico suo Berneredo abbati Sancti Crispini , frater Petrus humilis abbas S . Remigii , semper bene ualere . Chariora mihi forte et utiliora sunt spatia nocturnalia quam diurna . Siquidem diurna accersitis hinc inde et contra ductis copiosarum occupationum cateruis , animam meam de manibus meis tollunt , et me mihi tam uiolenter quam fraudulenter assidue subtrahunt : hiemales autem noctes sua prolixitate non fastidium , aut tedium , sed interdum duplex beneficium conferunt . Tribuunt etenim corpori requiem , et anime renouant uetustatem . Addunt insuper licentiam reuisendi celestia , sua penetralia inquirendi , nec non et amicorum reminiscendi . Dicunt anime cogitationibus siue meditationibus : Uacate et uidete quoniam suauis est Dominus ( Xlu ) . Ducunt etiam sua quiete et silentio animas usque ad tertium celum , dum extra mundum , extra carnem , supra animam , ad regales sedes omnipotentis Uerbi sancta desideria prouehunt . Statim filium hominis ad abyssos humanarum infirmitatum humiliter inclinando pacata consideratione deponunt . Quis autem dum sua reuoluit , amici negotia negligit ? Plura de hac materia uobis libenter scriberem , sed scriptor noster frater Hugo , abrepta breui chartula , propter finem charte finem fecit scripture nostre . Uolui tamen breuiter tangere uerbum illud , quod mandastis per fratrem Ioannem , et sic respondere , ut dicatis illi domine et cognate nostre : Terra in conspectu uestro est , potestis bene facere et male . Sed melius est benefacere , quam male , quia benefacere sequitur gratia et gloria , malefacere uero pena et penitentia . Dicite ei : Melius est modicum iusto super diuitias peccatorum multas ( Xxxuii ) . Dicite , inquam , ei , quia nobilius est minora a deuotis gratanter accipere quam ab inuitis insolenter maiora exigere . Ualete , et pro nobis orate . Boamundus dicit uias pessimas esse . Seruate nobis litteras istas . U , . Unicis amicis et fratribus Berneredo uenerabili abbati et sancto conuentui Sanctorum Crispini et Crispiniani , frater Petrus humilis abbas S . Remigii , dies solemnes et festiuitates preclaras . Non est mihi datum desuper in presenti uobis cum sabbatizare Kalendas precipuas in natalitiis pretiosorum martyrum uestrorum . Unde quia non quod uolo hoc ago , sed quod odi illud facio , pene irascor detentionum mearum funiculis , qui difficile soluuntur contorti , nec triplici tantum , sed multiplici connexione occupationum concatenatarum . Unum tantum quod uix residuum est mihi facio . Scribo itaque amaritudines meas , quas quotidie in distractione et distensione spiritus mei experior , dicens Deo : Quare posuisti me contrarium tibi , et factus sum mihimetipsi grauis ? ( Iob . Uii ) Ecce nunc uitulus saginatus immolatur Suessionis apud sanctos martyres Crispinum et Crispinianum , ecce symphonia et chorus , ecce amicorum ibi sanctus conuentus , et ubi ego , et quid ego ? Nec saltem hedus compunctionis pro peccatis meis conceditur . Seruate tamen et mittite , amici charissimi , partes nobis de oleo exsultationis uestre , de adipe et pinguedine uisitationis superne . Sufficiet enim copiosa gratia de mensa dominorum uestrorum nobis et uobis , quia sicut animabus suis non pepercerunt propter Christum usque ad mortem , sic Deus gratiam premiorum exequans gratie meritorum , non est quod neget orantibus pro salute animarum . Iam siquidem de se securi , pro suis ueneratoribus adhuc sunt solliciti . Adsunt procul dubio passionum suarum recitatoribus , et precipue imitatoribus . Orate ergo sicut pro uobis , sic et pro nobis , quia nullum est detrimentum orationis , si pluribus impertiatur , cuius natura est eo magis abundare in effectu , quo amplius se dilatauerit in affectu . Ualete U , . Domino et amico charissimo Berneredo abbati Sancti Crispini , frater Petrus humilis abbas S . Remigii , suis in omnibus , se ipsum per omnia . quotiens in manu sumitur chartula uobis dicanda , toties mens repletur , etsi ante fuerat bonis omnibus uacua . Cum tumultu nam que et impetu magno rex innumerabilis diuersarum materiarum egredi accelerantium in ostio exeundi sese impingit , alia dicente : Prior ego amicum salutabo , alia illam transiliente , atque ramum oliue preferente in ore , amici amplexus priores pertinaciter preripiente . Rebecca in utero suo miratur duorum fratrum , imo gentium duarum hec intestina et plus quam ciuilia bella . Sed quid mirum , si ubi corpus perfecti et consummati amoris , illuc congregantur aquile alternarum affectionum siue motuum animi , ut contendant non intrare , sed exire per angustam portam ? Forte quod ait Laban , in terra sua consuetudinis esse , ut priores , licet lippe , filie tradantur ad nuptias , contingat ut Rachel , mire pulchritudinis et amantissimi decoris , non agat choros saltationis , imo salutationis , ante Liam primogenitam suam , sed in ultimo sequatur cum Ioseph et Beniamin . Semper enim meliora , digniora , et saluti uiciniora non tanquam feces in fundo calicis residunt , sed tanquam cibi delicatiores , ut fastidium remoueant , et appetitum renouent , in extremis apponuntur , quia melior est finis orationis , quam principium . Hoc in me ipso , hoc in amico desidero , ut noua semper sint , et numquam ueterascant desideria uestra , et semper sequamur ad palmam superne uocationis , obliti que retro sunt . Non enim tam quatenus perueneris pensare debes , quam quo pergendum , et peregrinationis meta figenda , atque trahendus funiculus . Sic audio te facere , et ualde congratulor . Ne tamen nimis extendas et protendas funiculum , caue rupturam . Melius est enim tendere , quam rumpere . Est modus in rebus . Ne quid nimis . An inuideo , quia cito et bene curris ? Nequaquam . Amo cursum , sed timeo defectum . Uirtutes non bene colligit , qui matrem uirtutum spernit . A stirpe uirtutum degenerat uirtus , que lineam temperantie non seruat . De his hactenus . Ceterum ineptias nostras quia , ut audiui , intemperanter desideras , uolo tibi exponere que sint modo negotia nostra , et cui ad presens labori humeros supposuerim . Successor ille noster Cellensis abbas , quia non bene multiplicauit , imo non fouit oua , que illic reliqueram , sed conculcauit imperfecta , destruxit autem perfecta , ultra dissimulare non possum ; sed aggredior tentare et probare , utrum Deus respicere dignetur priores meos labores , illum uel prorsus amouendo ab abbatia , uel saltem corrigendo a stultitia sua , et in melius commutando . Pene omnes priores me cum sunt , et ut credo , triginta uel amplius de fratribus . Ora ut Deus propitietur mihi , et domui illi . Frater Hugo ista debuit scribere , et in sero promisit , sed tandiu dormiuit , quandiu ista frater Henricus scripsit . Habet enim oculos nullos . Effert tamen bonitatem et pietatem uestram sibi exhibitam , usque ad celos , et usque ad nubes . Ualete , quia deficit pergamenum . U , . Charissimis fratribus , filiis et amicis Cellensis monasterii , frater Petrus Sancti Remigii dictus abbas , salutem in Domino . Presenti epistole delegaui supplere in sancto conuentu uestro , fratres et filii charissimi , si quid negotii est , quod ageret presentia nostra , si adesset . Poterit enim tutius proponere sufficienter et insolenter , quod nec inutile sit acquiescentibus , nec scribenti criminosum . Undecunque siquidem et de quocunque agere uelim , oculi fascinantes non desunt , peruerse interpretantes , maligne arbitrantes ea , quorum nec rationem attingunt , nec finem apprehendunt . Ipse autem ego Deum constituo arbitrum et iudicem omnium que fiunt ab ipso , ueraciter diffiniendum quod est ambiguum , efficaciter exsecutioni mandandum quod fuerit sententia diffinitum , et tenaciter seruandum quod ex labiis eius semel fuerit prolatum . Per ipsum igitur contestor hunc solemnem uestre fraternitatis conuentum , ne a memoria uestra elabatur difficilis ille congressus sapientie et insipientie , iustitie et iniustitie , in quo grauiter , sed fortiter desudastis , quidam fideliter proficientes et constanter perseuerantes , quidam deficientes et retro abeuntes , quorum gloria in confusione ipsorum , qui Deo , et mihi , et uobis mentiti sunt . Iam Drogo eiectus est , ne dicam , draco , qui se terram et celum non solum concussurum , sed etiam euulsurum armis Iude proditoris , id est pecunia publice minabatur ; nescio si adhuc tertiam partem stellarum post se trahat ; unum scio , quod de predestinatis nullum Deo iuuante absorbebit . In causa tamen ista , quia Dei est , nihil usurpet sibi stuppa nostre fragilitatis , insultando his qui occupati bello non interfuerunt , uel ex aduerso steterunt . Exsultandum quidem cum tremore , non insultandum contumeliose in operibus Dei , quia semper Dei iudicia suspecta sunt , et numquam caput erigendum , dum in nubibus consignata , sollicitos non securos homines , tam in prosperitate , quam in aduersitate faciunt . Sit itaque timor Dei in uobis , et apponite cor in his que de Drogone facta sunt , ne similia faciatis , quia non similia , sed peiora pateremini . Est prouerbium : Excaldatus aquam timet . Spiritu igitur paracletico totum negotium , et domini archiepiscopi consilio , atque uiris religiosis et sapientibus , salua libertate electionis uestre , committite . De mea uero uoluntate nulla sit questio , quia numquam discordabit a gloria uestra , ab honore uestro , et ab utilitate Ecclesie uestre . Interim refloreat in uobis ordinis sancta obseruatio , silentii uirtus , lectio claustralis , capituli rigor , psalmodie tenor , unitatis compago , hospitum deuota susceptio : et quidquid de iustitie et honestatis prosapia in exterminium euanuerat , ad propriam conscientie uestre sedem feliciter redeat . Scriptura enim mandatum domini sui eloquitur succincte , constanter et fideliter , nihil detrahens de iniuncto mandato , nihil addens , non cedens fascinatoribus , non credens adulatoribus . Pro eodem habet , si laudetur , aut si uituperetur . Quia igitur plures scio solere instanter insidiari , ut me capiant in sermone , potius elegi uerba nostra scripto mandare , quam inconsiderata elocutione profundere . Ualete . U , . Amico suo charissimo Berneredo abbati Sancti Crispini , frater Petrus abbas Sancti Remigii , salutem . Querenti mihi materiam unde tibi scribere exordiar , uix una de grege innumerabilium se sequestrans occurrit , arridens quidem prima fronte , sed uultum demittens in secessu uel recessu presentie nostre . Queris quenam sit ista materia tam blanda in exordio , tam religiosa seu timida in supremo ? Certe fama glorie tue hec est , que amicis tuis iucunda et exhilarata facie ciuitates , castella , uicos et plateas discurrit et circuit usque ad palatium regis , usque ad regine thalamum , usque ad comitisse nostre cubiculum . Templa quoque habitu religioso , uultu modesto perambulat : archiepiscopos , episcopos , abbates , clericos et milites sibi concilians , et ad uenerationem sui non mediocriter inclinans . Sed timendum , ne sol tanti splendoris , tantorum radiorum , uergat ad occasum , et dicatur : Ad uesperum demorabitur fletus , et ad matutinum letitia ( Xxix ) . Quantum enim gaudii de sanctitate et iustitia amici in amicorum amicos profluit , tantum meroris et doloris in euaporatione siue exinanitione earumdem uirtutum circa eosdem residet . Uideo , uideo cogitationes tuas ad se ipsas tumultuantes , et quare amicus tuus talia tibi scribat , sollicitissime reuoluere . Timide enim sunt cogitationes tue . Ne sis sollicitus , bone amice , res salua est , signacula clausa sunt . Aquilo durus uentus non congelauit continentiam , charitatem aut opinionem nostram . Qualem te habuimus , talem te habemus et semper habituri sumus . Huic quoque presentium latori , si quid ex his imputandum , imputa : qui non solum scribere compulit , sed talem materiam prescripsit . Reuocauit enim ad memoriam illa magnifica preconia , que auribus nostris instillaueras , quando ab illa solemnitate Trecensi , quantum uacuatus propria et bona conscientia , tantum inflatus uana letitia rediisti . Dixisti enim te pre aliis exceptum et receptum a Trecensium comitissa , inuitatum ad epulas , glorificatum in mensa , in omni postulatione exauditum , et cum longa cauda glorie reuersum . Caue caudam , cum tam omnis laus , quam omne uituperium in cauda , id est in fine terminetur . Dico autem , quem te ipsum facis ? Si hec facis , manifesta te ipsum mundo et nobis . Si enim propheta es in Israel , ueni ad nos , ut ipsis rebus experiamur potentiam , prophetiam , et uirtutem tuam . Signis enim que in patria tua facis , non credemus , nisi te uirum , cuius spiritus in naribus , ex fructibus cognouerimus . Decurtata tamen est gloria tua , quia non fecisti pacem inter archiepiscopum et aduersarios suos . Ualete . Uiii , . Priori et conuentui Sanctorum Crispini et Crispiniani , Petrus abbas Sancti Remigii Si quod consilium , si quod solatium , si denique consolatio ulla in me est , sine inuidia uobis communicare debeo ; et tam in uobis nouellas plantationes , quam frugiferas arbores qualicunque stillicidio nostrarum exhortationum rigare desidero . Uicarios siquidem affectus erga uos absentis dilecti et charissimi nobis abbatis uestri uiscerali sollicitudine in eius recessu me excepisse reminiscor . Uisitare itaque uos affectuosa charitate in uobis habeo ; sed concurrentium causarum retardat concatenatio , et egra eris et itineris contemplatio . Suppleat littera , quod non ualet presentia . Uniuersitatem igitur uestram , filii charissimi , alloquor , et in Domino commoneo , ne quis de uobis uapor sinistri rumoris erumpat , ne odor suauissime opinionis excidat , ne districtio ordinis aliquatenus tepore aquilonari pereffluens euanescat . Facilius enim potestis seruare quod tenetis , quam recuperare quod amiseritis , uel acquirere quod numquam possedistis . Preueniente autem et preoperante Dei gratia , et adiuuante boni Patris uestri sancto exemplo atque doctrina , cooperantibus que uestris studiis , triplici , imo multiplici splendore supernus radius intrinsecus et extrinsecus , congregationem uestram illustrauit religione , opinione et temporalium possessione . Hanc Isaac benedictionem dedit Iacob heredi suo . Det , inquit , tibi Deus de rore celi , et de pinguedine terre abundantiam ( Xxuii ) . De rore celi pullulat claustralis religio , et sanctitatis fragrans optime suauis opinio . De pinguedine terre frumenti , uini et olei exuberans fecunda possessio . Hec gratia gratos , non ingratos , Deo faciat . Humilia , non inflata pectora , certe gratia inhabitat ; aut fugit inflationem . Equat inequalia , frangit excelsa , elata tollit , aspera emollit , fracta consolidat , ficta respuit , dispersa congregat , congregata conseruat , hominem ad Deum eleuat , Deum ad hominem inclinat . Hec decurrit a throno gratie ad thronum sancte conscientie , et facit germinare fructus tricenos , sexagenos et centenos . Hanc quamuis erogare uobis non possum , tamen rogare possum . Hec ergo uobis cum et in uobis sit semper . Amen . Orate pro abbate uestro , et pro nobis . Fratrem Ioannem , cui cura est de omnibus , specialiter commendo . Uiii , . Abbati Sancti Crispini Petrus abbas Sancti Remigii . Mira ueri amoris natura : ignea siquidem est , et tamen contra ignis naturam acrius feruet in amicis remotis , quam sub oculis constitutis . Queris quare ? Quia sollicitudo ministra dilectionis quasi iacet , dum quod amat uidet ; currit uero cum assiduo impetu mordens animum propter absentem amicum , Ubi est , inquiens , quem diligit anima mea ? Uiuitne ? sospesne est ? est ne tristis , an letus ? est ne timens , an securus ? est ne de me sollicitus , an ad se intentus ? est ne indigens , an copiosus ? Hac fuscinula corbones suos amor mouens , et commouens , auget flammam , calorem multiplicat ; medullam ossium liquefacit , et post dilectum longa reste sollicitum trahit animum . Trahit , inquam , fortius , dum longius subtrahit . Sic Tobias pater et senex , morantem filium suspirans gemit , accusans se non potius excepisse pecunie damnum , quam pro ipsa misisse uel amisisse filium . Silenter et suauiter dormit dilectio , cum nullis euagatur excursibus querens de statu amici amicalis sollicitudo . Experto credendum est . Duros , imo acutos aculeos uisceribus nostris infigit absentia uestri , quorum punctiones non eram expertus , dum presentem haberem , dum frequenter audirem . Pre ceteris unum habeo non uobis cum , sed aduersus uos , quod intemperanter uiuitis , non excedendo mensuram iustam uiuendi supra , sed infra . Sententia enim que dicit : Ne quid nimis , plus et minus redarguit . Amplius edere uoracitatis est , minus hypocrisis uel auaritie . Apostolus scit abundare et penuriam pati . In omnibus instructus est ad regulam uiuere , qui neque ad ima curuatur , neque ad superiora distenditur , sed recto cursu bene tenditur . U , . Domino suo et amico charissimo Eskilo Lundensi archiepiscopo , frater Petrus humilis abbas Sancti Remigii , salutem et deuotionis obsequium . Suauissimus odor miserationum uestrarum non solum presentes recreat afflatu delectabili , sed etiam absentes et remotos attrahit ad se , spe nimirum tam dulci quam inconfusibili . Quis enim uestra expetiuit suffragia , et inconsolatus recessit ? Quis ad ostium uestrum pulsauit , et non aperuistis ei ? Quis de manu uestra benedictionem petens , tanquam de thesauris opulentissimis copiosam non retulit ? Inter ceteros itaque , et de ceteris unus est T . presentium lator , quem tot pericula itineris , tot difficultates ad uos perueniendi non exterruerunt , nec retinuerunt , compellente et instigante illum tantum laborem insumere fama , que de uobis ubique terrarum diffunditur . Non equidem rerum inopia , non abiectio et uilitas inter suos , euomuit illum in terram uestram , cum et canonicus Sancti Timothei sit , et frater Hildoini , uicedomini et canonici Sancte Marie Remensis . Rogamus igitur , ne frustretur spe sua , ne quando apud se penitens , et dolore cordis intrinsecus tactus dicat : Periit opera et impensa . Ego cum toto conuentu Beati Remigii uester sum , et pro uobis orationem fundimus ad Deum , ut sanctissima anima uestra thesauros , quos in celo posuit per manus pauperum in exitu suo reperiat , et bonis domus Dei repleta cum sanctis angelis eterna letitia congaudeat . Ualete . Eternas et antiquas uenas misericordiarum et benedictionum suarum profusa in omni largitate diuina gratia his temporibus , licet charitas multorum refrigescat , nondum exclusit . Quamuis enim reconditos et labentes sinus gratie in mentibus multorum fidelium Deus in Ecclesia sua adhuc retineat ; uos precipue tanquam lucernam super candelabrum positam , oleo multiplici perfudit , unde multe areole ecclesiarum , episcoporum , pauperum , uiduarum , tam suauiter quam abundanter irrigantur . A multis siquidem retro temporibus , non in uacuum siue gratiam , siue pecuniam Dei excepistis , ligando illam in sudario , uel infra domesticos parietes recludendo . Quis enim ad uos accedens uestram non sensit benedictionem ? quis quantumlibet tepens , audiens uel uidens conuersationem uestram , manum egenis expositam , ostium uiatoribus patens , iudicium et iustitiam equa lance , causam non personam discernens , omnem que reliquam actionum et sermonum uestrorum regionem perlustrans , non calefactus , non melioratus , non bene instructus abiit ? Deo gratias , qui iuxta consuetudinem suam gratiam pro gratia superabundare facit in uobis , ut melior sit finis orationis quam principium , et ut exitus matutini et uespere delectabiles fiant . Adhuc enim stillant manus uestre aromata Dei , que de thuribulis sanctorum , per manus angelorum , in incensum suauitatis naribus sedentis super thronum gratie referantur , quatenus in eterna tabernacula uos recipiant , qui de bonitate et beneficiis uestris in terris sustentati , per gratiarum actionem in celo iam sunt recepti uel adhuc recipiendi . Pauper iste episcopus domnus Fulco , quem per Euangelium in Christo ego genui monachum , et uos episcopum , de magnificentissima liberalitate uestra Deo gratias nobis cum refert , exponens quod sustentamentum uite et peregrinationis sue uos habet , et semper habiturum confidit . Scitis , domine Pater , quam duram prouinciam sortitus sit , et quod animam suam in manibus suis posuerit , potius mortem semper exspectans , quam longam uitam . Scitis etiam , quia qui prophetam in nomine prophete recipit , mercedem prophete recipit . Unde remittimus eum ad uos , et commendamus eum Deo et uobis . Retinuimus eum siquidem malo tempore , remittimus autem bono et congruo , ut uisitet messem , utrum matura sit ad metendum , an immatura ad laborandum . Manum siquidem misit ad aratrum ope uestra et opere , ad Christianitatem dilatandam , et horrea Dei fertiliori segete implenda . Uestrum enim , uestrum est , quidquid incrementi prouenerit ex labore ipsius , quia et de uestro uiuit , tanquam operarius Dei et uester : et ad gloriam uestram respicit atque coronam , quodcunque Christo acquirere potuerit . Non igitur obturandum est os boui trituranti , neque palea subtrahenda . Uii , . Uacillans fluctuatione inter spem et deliberationem , ultra se intra metas patientie non potuit continere uerus amicitie affectus . Suadebat spes quotidie , diligentissimum et dilectissimum dominum et amicum statum suum renuntiaturum . Urgebat deliberatio , nil immorandum ad querendam certitudinem de incertitudine aduersi casus , qui dicebatur oppressisse tantum dominum . In his itaque procellis usque ad lassitudinem animo laborante , et diutius pensante quid inde potius esset eligendum , communicato consilio cum dilecto filio uestro abbate Sanctorum Crispini et Crispiniani , festinaui mittere ad uos nuntium nostrum , ut sciremus quomodo tentauerit uos , et probauerit dominus , tam in mari quam in terra . Nam parumper laxauit frena leonis rugientis , que tenet in manu sua ; sed nec rupit , nec soluit . Siquidem si Deus soluisset , aut diabolus rupisset , aqua nimia uos absorbuisset . Ad torporem itaque , si quis in uobis , aut in uestris erat , excitandum iuste passus est dare fremitum ; ad ostendendum erga uos filialem affectum , pie reclusit ora leonum , et maris ferocem tumultum . Non dormiuit Dei iustitia , nec se elongauit diuina clementia . Impugnari uoluit diabolus , sed sola peccata purgauit Dominus : fidem puram , deuotionem sanctissimam offuscare uoluit princeps tenebrarum ; sed Deus qui lux est , et tenebre in eo non sunt nulle , de camino clariorem extraxit , et aurum suum pretiosius reddidit . Si superest dilectus noster Crispinus , attentissime illum uobis commendamus , et filium Ioannis Burgensis nostri , et omnes quos uobis cum duxistis . Dilectissimus uester abbas Sanctorum Crispini et Crispiniani salutat uos . De his que apud nos fiunt , suggero Domino meo , quia satis prospera sunt . Senonensis archiepiscopus factus est Remensis : magister Ioannes Saresberiensis , quondam clericus noster , factus est episcopus Carnotensis . Conuentus noster semper orat pro uobis . Ioannes Burgensis multum salutat uos . Uii , . Londensi archiepiscopo , Petrus abbas Sancti Remigii . Imago uestre dilectionis impressa et expressa stylo ferreo in ungue adamantino cordis nostri uiget , et in eo uigere non cessabit . Radicem nam que misit deorsum , quam irrigare non cessat iugis et quotidiana recordatio benignitatis uestre ad amicum , ne dicam ad seruum uestrum . Totum enim occupat gratia et amicitia , excluso et expulso timore , tanquam mercenario . Inde est , Pater reuerentissime , quod in oblatione primitiarum mearum Domino uiuo et uero , uestri quoque memoriam eius propitiationi pro posse quotidie represento . Rediit ad nos magister Crispinus , marina potione non parum amaricatus , uestro tamen beneficio aliquantulum recreatus . Inter cetera retulit nobis duram historiam naufragii uestri , in qua elatione seuissima mare aduersum uos intumuit , uentus immoderatus nauem ferocissime repercussit , tempestas paulo minus absorbuit . Recordor , Petrum in fluctibus ambulantem , et uentum ualidum contra illum uenientem , Paulum tertio naufragantem , Ionam absorptum a bellua , que tamen illum retinere non potuit . Domine Iesu , ubi eras ? manum auxilii quare tunc subtrahebas ? nisi forte ut de reliquis calicis tui , quem cum in passione gustasses bibere noluisti , ministri tui et sequaces de eodem misto portionem , siue potionem , que sibi contingebat , ad recuperandam sanitatem , imo hereditatem sup . biberent . Uii , . E . Lundensi archiepiscopo , Petrus abbas Sancti Remigii . De duobus oculis meis , alterum ad me retineo , alterum frequenter ad uos , Pater et domine charissime , retorqueo . Qui meus mihi remanet , quid in me uidet ? Certe plura , quibus condolet , quibus illacrymatur , quibus usque ad nimiam suffusionem turbatur . Certe reptilia , quorum non est numerus ; certe gentem illam nefariam , quam Ezechiel uidit depictam in pariete domus , quam iubente Domino effoderat . Ad ultimum , quedam ineffabilia non profunditate mysterii , sed enormitate corrupti animi . Sed quando ista cernit oculus ? Quando incuruatur ad suas feces reuoluendas , quando lucernam accendit et euertit domum querens drachmam perditam , quando scissuras in muris Ierusalem et ruinas respicit , si forte cum Zorobabel et Esdra reparare licitum sit . Occurrunt uestigia eruce , locuste , bruchi , rubiginis , que deuorauerunt uniuersa speciosa deserti , pilosi , onocentauri , ulule , simie , et omnis generis phantasmatum grandis silua . Si quando autem idem oculus sursum palpebras erexerit , et celum aspexerit , uidet Dominum innixum scale , uocantem et exspectantem male soporatum , et dicentem : Surge qui dormis , et exsurge a mortuis ( U ) , et : Lazare , ueni foras ( Xi ) , et : Adolescens , tibi dico , surge ( Uii ) , et : Puella , surge ( U ) . Porrigit quoque manum Petro naufraganti , occurrit in uia Saulo spiranti minas et cedes in discipulos Domini : prodigo filio reuertenti , stolam , annulum et calceamenta restituit , conuiuium et uitulum immolat , et misericordiarum suarum siluam condensam fugientibus et ereptis de laqueis ferreis ad sese refouendum offert . Huiusmodi collyrio releuatur turbatus de se ipso ad se ipsum oculus . Iam illum conuenio oculum , qui de uobis amicabiliter sollicitus , lustrat uias nostras et studia ab adolescentia . Dic mihi , bone ocule , de amico nostro quod occurrit , quod sentis , quod intelligis . Non sine multa fatigatione , inquit , gesta eius recolo , quia aliquando uidi illum supra nubes ambulantem , et usque in densissimam altitudinem euolantem . Quis gloriam illam , quis potestatem , quis dominationem , quis rerum omnium opulentiam , quis erogationes et donationes tam largas , tam innumeras enarrare sufficiat ? Quis enauigationes , quis marina pericula , quis insidias magnorum latronum dicat ? Tandem Lucifer ille , qui mane oriebatur , qui inter astra Dei solium glorie et archiepiscopatus tenuerat , non sicut fulgur de celo cecidit , sed sicut filius hominis semet ipsum exinaniuit , formam pauperis assumpsit , principis mundi exuuias reiecit ; ut si Laban Iacob insecutus fuerit , idola sua apud illum non inueniat , et cum Domino , saltem cum beato Martino dicat : Nihil in me reperies , inimice . Ecce sic humiliatus in Claraualle spicas recolligit post terga metentium , non glorians de labore , sed se humilians de impossibilitate . Uoluntate quidem currit , et charitate cum prioribus et iuuenibus , sed etate et infirmitate sortem habet cum nouissimis , ut sit nouissimus uocatione , primus remuneratione , quia apud patremfamilias , cuius uniuerse uie misericordia et ueritas , non est potior remuneratione qui prior tempore , sed prior denarii acceptione , qui posterior labore et tempore . Annon ita est ? Plane hoc probat Ueritas , qui prius latronem de cruce transtulit in paradisum , quam principem apostolorum Petrum , cui tamen dederat claues regni celorum . Pietatis est , parum de meritis presumentem suscipere ; securum uero , si necesse sit differre , et citius trepidantem a timore excutere , quam iam subaratum admittere . Ecce , Pater amantissime , ut credo , non me fefellit oculus meus . Hec enim eadem preter illum multi alii de te mihi dixerunt . Sit itaque pax cum spiritu tuo , sit anima tua cum Deo meo . Sit melior finis orationis , quam principium , quia omnis laus in fine canitur . Totus sum uester . , Petrus abbas S . Remigii . Frequens corporis molestia hortatur cogitare de patria , ubi nulla est tristitia . Quanto enim ista infelicior quam patimur , tanto illa felicior quam speramus . Utinam iam littus eius attingeremus ! utinam fluctus istius euaderemus ! Circumferimur , periclitamur , naufragia experimur , et exire dissimulamus ? Quis non optat portum , ne incurrat naufragium ? Quis non precidit herentis in salo nauicule funem , ne sentiat tempestatem ? Quis negligit patriam , et amat exsilium ? Quis fugit patrem , et sequitur hostem ? Gaudeo quia iam tenetis portum , et sedetis ad portam sancte ciuitatis , cuius participatio in id ipsum . Uacillat quidem adhuc nauicula nostra , sed spero et exspecto solatium uestrum , cuius per integram amicitiam possideo totum animum . Adiuro uos , si inueneritis dilectum , imo si ueneritis ad eius cubiculum , nuntietis ei quia amore langueo . Credite mihi , si uenirem ad porticum Salomonis , ne dicam ad sanctuarium Saluatoris , loquerer pro amico , postularem pro domino meo , pronuntiarem in auribus Domini Sabaoth , et que mihi , et que per me pauperibus fecistis . Appellarem pium , compellarem iustum dicens : Memor esto uerbi tui seruo tuo ( Cxuiii ) . Est enim uerbum tuum , quod uni ex minimis meis fecistis , mihi fecistis ( Xxu ) . Ecce substantia domini mei Londensis quondam archiepiscopi , nunc pauperis Clareuallensis , per manus pauperum tuorum apud te est . Repende ergo ei uicem , et da ei substantiam tuam , qui tibi dedit suam , tamen quam tu dederas , quam a te acceperat . Amantissime Pater , non dormit neque dormitat in recordatione uestra cor meum . Clamat , pulsat , stat que ad fores nostras : Quando , inquiens , uidebo quem desiderat anima mea ? quando ueniam et uidebo illum ? Uia longa est , pedes uix mouentur , renes congelantur , et quomodo longe positus amicus uidebitur ? Querendum est ergo remedium , ubi primum deest solatium . Pergere nequeo , scribere saltem ualeo . Cernere non potest oculus , alloquatur stylus . Currat in membranis littera , quia in membris suis retardatur corporalis presentia . Referat charta quod non potest lingua . Suppleat imago mortua , quod non ualet uiua et uera . Syllabe fortunam nostram nuntient , quia eloquia oris nequeunt ; desidero uos uidere . Pax Christi et gratia Dei uobis cum semper . Saluto capellanos , et priorem , domnum Gaucherium , et domnum Antisiodorensem episcopum , et Philippum , et omnes amicos nostros . Ualete . Uiii , . Archiepiscopo Londensi , Petrus abbas Sancti Remigii . Spiracula uirtutum et odoramenta suauia sunt et perpetua . Nam nec longeuitate ueterascunt , nec longinquitate odorem suum minuunt . Ecce uestra Dacia remota est a nostra Francia . Distant enim et moribus hominum , et consuetudinibus , siue situ terrarum . Sed uirtus , siue hic , siue illic , nec uultum mutat , nec habitum ; nec fructum , nec usum . Species illi una et in Dacia et in Francia . Quorsum hec ? quid ad materiam presentem attinet de insolubili et immobili uigore et decore uirtutis scribere , cum sufficit grates referre uobis pro beneficiis fratri et amico nostro Fulconi episcopo collatis , et quod obsequium suum tantum Dominus tam indigno monacho litteris suis porrexit ? Sed peccatum reputo falsa dicere , nihilominus et uera tacere . Sicut enim improbus incenditur , aut inflatur , si falso laudetur ; sic preditus naturali et gratuita bonitate humiliatur , et fortius ad meliora accenditur , cum ad se et ante se relatione , non adulatoria , sed uera reuocatur . Timet enim , ne non sit uel minus sit , quam dicitur . A multis retro annis , Pater charissime , de uestra nobilitate et industria plura audiuimus , et quod feruentissimo zelo que Dei sunt in uobis et in aliis augmentare studeatis . Tenui fama hoc didiceram , sed cumulum ueritatis et certitudinis adiecit charissimus noster et uester , Fulco episcopus . Phinees utinam tam apud uos , quam apud nos resurgeret ; et filii Mathatie antiqua pro lege Dei bella renouarent , et sibi usque ad animas non parcerent . Feruentis illius spiritus stillicidium in uobis infundat Spiritus sanctus . Satis dictum sit sapienti . Pro his que aguntur in partibus uestris erga nepotes et amicos predecessoris uestri , utinam ea mihi esset apud uos gratia et amicitia , que apud illum est ; et sicut illi honore , sic dilectione succedatis . Ualete . Uiii , . Archiepiscopo Londensi , Petrus abbas Sancti Remigii . Gratias diuine agimus gratie de bono odore gratissime fame uestre ; cuius tam copiosa redundat affluentia , ut celos ascendat , et terras etiam finitimas suauiter respergat . Larga Dei manus de oleo celestis promptuarii mensuram bonam , et confertam , et coagitatam , et supereffluentem dedit in sinum , imo in caput uestrum . De hoc itaque oleo et lampas proprie conscientie decenter ornatur , et lucerne totius prouincie uestre sufficienter suffunduntur . Scio et pro certo habeo , quod nisi fundamentum subesset bone conscientie , non sic dilataretur , et continuaretur uapor tam lucide et preclare fame . Germen antiquum predecessoris uestri non sub una nocte aruit , sicut cucurbita Ione , requieuit spiritus Elie super Eliseum , utique Esquilii super Absalonem . Rigauit quod ipse plantauit , nec sufficit rigare , nisi adieceritis et noua plantare . Deus itaque incrementum dabit , nec erit utriusque uestrum labor inanis , ubi superaddit gratiam manus superni remuneratoris . numquam enim Deus fraudat operarium suum digna mercede . Utique et pie iuuat laborantem , et iuste remunerat operatorem . Unde et suum est nihilominus et suum munus . Nequaquam igitur mentitur opus oliue , ubi cooperatur donum gratie . Non cesset itaque operatio , ubi restat certissima remuneratio . Denique , Pater amantissime , carbones uiuos et consolatorios instantissime animo uestro suggerat , non solum spes futurorum , sed etiam ipsa prelibatio , qua iam nunc memoria uestri traditur et commendatur orationibus fidelium et sanctorum uirorum . Interim ne miramini , quod ego ignotus et terra remotus iam secundo scribo uobis . Habetis amicos iuxta uos et notos , Fulconem quondam monachum nostrum , nunc episcopum , qui multis persuasionibus pulsat me , et compellit uobis scribere . Presentium quoque lator , qui uos usque ad angelos Dei extollit . I , . Uenerabili domino et Patri charissimo Henrico Remensium archiepiscopo frater Petrus humilis abbas Sancti Remigii , se ipsum deuotissime . Cum semper presentia uestra nobis et toti prouincie Remensi necessaria sit , quia nunc solito increuerunt et intumescunt tribulationes , que circumdederunt nos , omnino postulantes rogamus ne moram faciatis redire ad nos . In absentia enim uestra cornua sibi assumunt inimici uestri et nostri , adeo ut non sit pax ingredienti uel egredienti . Indifferenter ingrediuntur rapere , uastare et deuorare omnia , in quibus manus iniicere possunt . Monacho , clerico , laico , pauperi , uidue , nulli que conditionis miserie parcunt . Placeat igitur , Pater amantissime , sollicitudini uestre inclinare animam necessitatibus et angustiis terre uestre , que clamat ad uos et post uos . Ui , . Magistro Ioanni cancellario , et R . cantori Compendiensi . Tam sedula dilectissimi domini mei archiepiscopi in pectore meo uiget memoria , ut non solum uigilans , sed etiam dormiens frequentissima uisione et allocutione fruar de absente , quod modo non possum de presente . Nulla falsitas in sua et nostra dilectione , quia benignissimum et dilectum semper habeo illum patronum . Tam de ipso itaque , quam de uobis , et omnibus sociis uestris , habetur apud nos continua et indefessa oratio . De statu autem nostro et terre uobis remando , quia in pace sunt quecunque ad dominum nostrum pertinent . Undecunque enim bene agitur circa negotia eius , et nepotes sani sunt . Dominus quoque Galerannus strenue agit , et dominus Thomas sacerdos , et magister Radulfus , nec non et archidiaconus , et omnes amici uestri . Unum solum est quod nobis deest , presentia uestra , et domini nostri , quam rogamus , ut saluo eius honore maturetis citius nobis et patrie restitui . Omnes socios uestros et amicos salutate , precipue abbates Belliloci et Sancti Petri de Montibus . I , . Domino suo et Patri charissimo Philippo Coloniensi archiepiscopo frater Petrus humilis abbas Sancti Remigii , salutem cum omni deuotione . Frequenter cum beato Remigio patrono uestre sublimitati humiles porreximus preces , si quo modo animum sine culpa nostra , ut credimus , hactenus implacatum nobis ad misericordiam faciendam flectere possemus . Denique iterum atque iterum quanta humilitatis supplicatione potest tota congregatio nostra appellat , si qua sunt in uobis uiscera misericordie , ne adhuc extenta in flagello nostro perseueret manus uestra . De clementia nam que Dei indultum est , ut potestatem habeatis et bene facere et male nobis si uultis . Nolite obliuisci , quia limites , quos Dominus dominationi uestre posuit , certi et finiti sunt in predestinatione Dei . Utimini ergo potestate uobis concessa semper ad bonum , numquam ad malum ; nam indubitanter utriusque sequitur retributio eterna . Pro Iesu itaque amore , et per Christum Iesum contestamur uos , quatenus misereamini pauperum compeditorum , quibus nec ingredi , nec egredi licet , nisi sub manu et cum licentia pastoris . Boues sunt triturantes , nocte et die pro peccatis suis et totius mundi Dominum deprecantes . Ne obturetis ora eorum , subtrahendo alimoniam a predecessoribus fideliter pro remissione peccatorum suorum eis concessam . Certe non erit fame , et glorie uestre augmentum , nec cumulus diuitiarum , nisi tantummodo peccatorum . Respondemus itaque pro prebendis de Marna , de quibus mandastis , ut de manu nostra eximendo quibuslibet personis eas daremus , quod nullatenus in seculum seculi id facturi sumus . Prouoluti etiam genibus uestris , ne id ulterius a nobis exigatis , exoramus . Ualete . I , . Domino et Patri charissimo Thome uenerabili Cantuariensi archiepiscopo , frater Petrus abbas Sancti Remigii ex toto corde deuotissimam salutem . Sollicito reuoluens animo quam potius materiam assumam cum uobis scribere uolo , uix occurrit , non deficiendo quid dicatur , sed reuerentia eius comprimente manum cui dicatur . Nihil enim dignum uestri animi fortitudine dicere possum , nihil addere constantissime tolerantie uestre , nihil denique docere omnia a longe prospicientem , atque fines rerum et causarum futurarum plenissime dimetienter , atque palearum aceruum ut quid anteponerem presepio , cui adheret bos adipe et pinguedine opulentissima satiatus et saginatus ? Equidem hoc mihi ad ministerium aliquod impendendum in obsequio uestro non indigne reseruatum reperio , si muscas abigere possem uestram sanctitatem oblatratione inuidiosa pungere uolentes , uel saltem interpretatione peruersa denigrare sinceritatem fidei uestre insistentes . Plane musce ibi morientes , que in Egypto abundant , et Pharaonem regem Egypti , tanquam uirum muscarum circumdant , Deo opitulante , non perdent suauitatem unguenti . Seruabitur nam que in diem sepulture Iesu , et predicabitur in generatione et generationem , quod archiepiscopus Cantuariensis murum se opponens pro domo Israel , uestigia sanctorum antiquorum imitatur , dum Christum in cruce nudum pendentem nudus sequitur . Quomodo ergo cum Abraham potero abigere easdem muscas contaminare uolentes illibatum Domini sacrificium , nisi sancto uentilabro de authenticis Scripturis , quo uel feriantur , uel saltem effugentur ? Dicunt enim : Non debet archiepiscopus tam instanter sua repetere a rege Anglie , ut dimittat reconciliationis pacem pro amissa pecunia . Falluntur specie ueri , uel adulatione falsi . Qui specie ueri decipiuntur , instruendi sunt ; qui adulatione falsi , repellendi . Simplicitas enim reuocanda est , malitia prorsus abiicienda . Ceterum pensandum est in omni tam contractu quam actu , quid propter quid faciendum uel dimittendum sit . Pensanda etiam sunt tempora et diuersi status temporum , secundum quos mutantur merita causarum . Nam in primitiua Ecclesia sola patientia locum habuit , ut auferenti tunicam dimitteret et pallium . Alius enim erat , et alibi , id est extra Ecclesiam , qui persequebatur , alius et alibi , id est intra Ecclesiam qui patiebatur . Modo uero iam adulta Ecclesia , non licet filiis Ecclesie quod aliquando licuit inimicis . Decet enim matrem corrigere filium , sicut decuit pupillam tolerare aduersarium . Distinctus nam que sapphiris legitur uenter sponsi , et quemadmodum ante passionem suam Iesus dixerat : Qui non renuntiauerit omnibus que possidet , non potest meus esse discipulus ( Xiu ) ; et similia in passione dicit apostolis : Qui non habet gladium , uendat tunicam et emat ( Xxii ) . Uerba quidem bona , uerba consolatoria non immerito exigeret causa iusta in oculis Dei , in oculis autem insipientium dubia et infirma , nisi uirtus patientie omnem transcenderet consolationem , et plus gauderetis de consolatione , quam malleus feriens proficeret de percussione . Ferrum ferro acuitur , et de malitia regis Anglie uirtus uestra inuincibilis clarius illustratur . Quo fortius premit torcular oliuam , eo profusius oleum producit . Candelabrum ductile de auro purissimo non facit Beseleel in tabernaculo Domini , nisi productis laminis contritione lime et mallei . Nondum contritus est malleus uniuerse terre : adhuc necessarius ut suppleat que desunt passioni Christi in corpore uestro . Sed quem moneo ? quem exhortor ? cui calcaria adhibeo ? Sine dubio qui freno indiget , qui paratus est plus ambulare quam uia extendatur , qui etiam metas uelociter transcurrere nullis retardatur periculis . Procul enim odoratur bellum , exsilium reputat patriam , quia omne solum forti patria est . Sine labore laborat , sine fame esurit , sine dolore patitur , sine amaritudine felle et absinthio cibatur . Uir est in millibus unus , cum gigantes gemunt sub aquis , ipse ridet et irridet fortunam cum inuersione rote sue . Uale . Uii , . R . Cantuariensi archiepiscopo Petrus abbas S . Remigii . Maximum argumentum est honestatis et religionis , ad se uocare et iuxta se statuere alumnos et cultores bone conuersationis . Probata nam que uirtus consimili gaudet reclinatorio , uires quotidianis resumens incrementis , non solum de natiuo germine , sed et de uterina propagine . Inde est , Pater sancte , quod ad commendationem non modicam uestri nominis magistrum G . aduocatis , et mundanis destitutum copiis in spe bona sub alis uestris , ut audiuimus , nidificare compellitis . Nouimus eum non transitoria aut aduentitia familiaritate , sed longa et diuturna uicinitate , ac beneficiorum nostrorum communicatione . Utinam suffecisset ei nostra paupertas , nec amouisset illum a nobis tam patrie amicitia , quam uestre largitatis fiducia ! Raros ei similes penes nos habemus , quos sic ornet doctrina quam uita . Dignus est latere sacerdotali , qui sua non inquinat uestimenta , qui secularia lenocinia postponit pro uera philosophia . Cum granis siquidem philosophie etiam quisquilias retinet , amans sententias , nec uerba respuens , legens codices et corrigens mores . Excipite pauperem , et facite diuitem . Imitetur manus uestra mundi fabricatorem ; qui in creatione terram , prius inanem et informem , fecundauit tam multipliciter , et formauit tam mirabiliter , ut fetus sint innumerabiles , forme incomparabiles . Sanctissime memorie predecessor uester , archiepiscopus Theobaldus , de gremio et sinu nostro magistrum Ioannem Carnotensem episcopum inopem et pauperem suscepit , sed Deo iuuante usque ad nomen magnorum qui sunt in terra fomentis suis prouexit . Mortuus quidem est ille archiepiscopus corpore , sed adhuc uiuit in propagine , et durat in illo adhuc suauissimum memoriale . Sicut successistis ei et sancto Thome in episcopatum , sic in isto magistro G . succedat amplissimum uestrum beneficium . Ualeant ei preces nostre , quia , etsi ignoti sumus uobis facie , non tamen , si opportunitas se preberet , obsequio , et interim bona uoluntate . Ui , . Archiepiscopo Senonensi , Petrus abbas Sancti Remigii . Opus manuum uestrarum , locum utique qui dicitur Uallis Dei , non tradatis obliuioni , quia nouella plantatio cito deficit siue arescit , nisi frequenti irrigatione ei succurratur , et fomento multiplici foueatur . Ad suam patriam , ut credimus , euolauit spiritus filii uestri fratris R . quem sicut paternis gremiis , dum in carne esset , continuistis , sic iustum est ut orationibus et benedictionibus uestris usque ad thronum gratie conducatis . Quia ergo sublato pane de mensa Domini , in Sabbato nouum substituendum non ignoratis , eamdem dilectionem et protectionem oramus impendi bono et religioso inueni , quem amicus et filius uester charissimus ibi ex uoluntate fratrum preposuit , prior de Ualle Sancti Petri . Ut scitis , domus ista domus orationis uocatur . Necesse est ergo , ut sine dilatione auxilio uestro consecretur , quatenus ueraciter et non fallaciter locus ille sanctus uocetur . Quidquid enim ibi religionis , orationis , sanctificationis , mortificationis , et aliarum sanctarum obseruationum serui Dei conseruando , celeste premium promeruerint , in sinu uestro reuertetur , et ad caput uestrum defluet ; quia qui recipit prophetam in nomine prophete , mercedem prophete accipiet . Non ergo pigeat uos coepisse expendere in usus pauperum aliquid de substantia uestra , quia uos recepturi sunt in eterna tabernacula . Uii , . Unico et unice reuerendo Patri et domino Willelmo Dei gratia Senonensi , imo Remensi archiepiscopo , frater Petrus humilis abbas S . Remigii , salutem et promptum cum omni deuotione obsequium . In insigni electione Carnotensi de magistro Ioanne stellam matutinam produxit Deus de thesauris suis . Adfuit , adfuit huic predestinationis Dei partui uigilantissima sagacitas domini mei , et manum obstetricantem supposuit , ne aborsum pateretur incommutabilis Dei preelectio . Deus , tibi laus , tibi gratiarum actio : archiepiscope , tibi merces , tibi eterna remuneratio . Hoc opus de raritate admirabile , de singularitate incomparabile , de puritate commendabile , de bonitate speciali omnibus imitabile . Quando et ubi simile factum est in regno Francie , ut remotis omnibus Simonie speciebus , nullis munerum suffragiis incumbentibus , nullis clientum uellicationibus pruritum aurium excitantibus , solus Dei honor et populi salus in episcopali electione quereretur ? Certe hoc in rationali et superhumerali tuo , Pater amantissime , stylo ferreo , ungue adamantino scribetur , quod in uicariis Petri eligendis nulla te mouet humana gratia , nullus fauor , nullus carnalis affectus , nulla pecunie auaritia . Trecensem episcopum , uirum qui ministerium suum honorificat , elegisti et consecrasti . Meldensi Ecclesie tres uiros honorificentissimos , domnum scilicet cardinalem , magistrum Petrum , et Simonem archidiaconum uicissim assignasti ; sed nunc superlatiue hominem de alia gente , amore Dei tantummodo ductus , in Ecclesia Carnotensi substituisti . Ubicunque hoc Euangelium predicabitur , dicetur quod sis amicus sponsi , cum tam uerax sis et fidelis , non iam in querenda uxore Isaac , sed inueniendo Ioseph uirum Marie . Uere Maria ueneratur in Carnotensi Ecclesia . Uere uir iste Ioannes , pretioso sanguine beati Thome pontificis et martyris intinctus , lege diuina ad plenum instructus , bonis moribus et piis actibus ornatus , apostolico ad Timotheum catalogo uirtutum bene depictus , ad Dei honorem , et ad uestram perpetuam laudem , columna factus est in Ecclesia Dei . Reuiruit in uobis antiquus apostolice ordinationis ramusculus , cum pro patribus filii ungebantur , imo pro panibus omni Sabbato calidi cum thure substituebantur panes . Uii , . Ioanni episcopo Carnotensi , Petrus abbas S . Remigii . In biuio dubietatis positus , utrum conquerar de me ipso ad amicum , an de amico ad amicum , uix discernere possum . Sed si utrumque facio , alterum non omitto . Nam quia utrumque culpabilem inuenio , neutrum excuso . Me abbatem , te episcopum quis ignorat ? Hactenus unice amicos fuisse quis dubitat ? Huius rei testis est aceruus epistolarum , marina pericula non timentium , cum familiarissimo recursu et brachiali complexu nostra quondam sese reuisitabat amicitia . Unde autem obstupuit , imo elanguit communis stylus , non iam quatriduanus stertens , imo annuali elapsu deficiens ? Certe si episcopalium sollicitudinum allegationes negligentiam istam excipiunt , meam eque consimili ratione defendunt . Esto . Nullum fuit tempus uacuum , uel ueniendi , uel scribendi , numquid amandi ? numquid recordandi ? Procul dubio quamlibet excusationem potest habere omnis actio , nullum dilectio . Si dormis , dilectio non dormit . Unde : Ego dormio et cor meum uigilat ( U ) . Quibuscunque tenearis occupationibus et necessitatibus , non impeditur , non compeditur uera dilectio . Ubi est uera dilectio ? Certe pallio hyacinthino multi se operiunt , sicut falsi prophete , qui in uestimentis ouium ueniunt , intrinsecus autem sunt lupi rapaces , uel amici rapaces . Nolo , nolo me uel te esse de illis , qui magnificant fimbrias ficte amicitie , profitentes et promittentes inopinabilia et incredibilia , digito autem suo nec queque modica tangentes . De hoc amicorum genere uel grege numquam te expertus sum , nec tu me . Tardius enim os in promittendo moueo , quam cor in diligendo . Urget autem me suis stimulis hec , de qua loquor , dilectio , redarguere non superbe , neque ficte , que de amico audio . Siquidem propter antiquam nostram amicitiam , qui habent aduersus episcopum Carnotensem querelam , abbatem S . Remigii conueniunt , et quasi magistrum et iudicem proponunt . Hec et hec , inquiunt , facit episcopus , sic loquitur , sic mouetur , sic mutabilis est in promissis , sic instabilis in uerbis et consiliis suis , sic ingratus beneficiis , sic ad iram facilis , sic improuidus in disponendis iudiciis , sic totus pendet de uoluntate et consilio unius hominis , minus prudentis et multum cupidi . Ecce capitula que obiiciunt episcopo . Quid autem , o amice , respondes ad ea que tibi obiiciuntur ab his ? Si talis es , in alium uirum mutatus es . Non te talem noueram , non didiceram , non predicaueram . Archiepiscopus noster , uir discretissimus , et qui morum scrutator et cognitor est perspicacissimus , discipulum S . Thome aliter informatum , aliter institutum fide oculata ex diuturna cohabitatione acceperat . Absit , absit a me ista credere , sed rationes uellem habere , quibus uanitates istas et insanias falsas possem refellere ! Ecce per amantissimum nostrum abbatem Sanctorum Crispini et Crispiniani rescribite , et remandate tam de his , que ex parte nostra dicturus est uobis , quam de his que scribo . Uiii , . Carnotensi episcopo , Petrus abbas S . Remigii . Si quando in mente constantis hominis priora mutentur uota seu proposita , considerandum est , utrum hoc fiat leuitate , aut necessitate , aut superueniente affectione . Si leuitate , inconstantia ; si necessitate , fortuna ; si affectione , ratio pensanda est . Si enim uitiosa est affectio , improbitas est ; si iusta , uirtus , et est admittenda . Causa uero , unde oritur affectio , sorte inter bonam et malam diuidit , et nomen imponit . Bona excusat uoti mutabilitatem ; mala accusat inconstantiam . Non enim ab inchoatis recedendum est sine ratione , que inchoata sunt cum ratione . Alioquin non est in illo est , sed est et non in illo est ; et de illo dicitur , quia stultus ut luna mutatur ( Xxuii ) . Ne autem sim oneri occupatissimis auribus Carnotensis episcopi , negotium breuiter et aperte exponam . Postulatio nostra apud uos pro Hugone cognato et amico nostro Remensi canonico , ante fores uestras obseratas estatem et hiemem fecit , et ualde lassata et ieiuna ad sinum nostrum reuersa est ; et ecce occurrit charissimus amicus et cognatus ampliori affectione suscipiendus in eadem postulatione G . archidiaconus uester , qui uobis de latere et Ecclesie uestre magis paratus est seruire . Cedit itaque ille , si iste successerit ; imo ut iste succedat , cedo et ego in priori petitione , si exauditus fuero in secunda , quin potius ut fiat , et citius fiat secunda , ne forte steriles anni renuntient mihi defectum imbris matutini et serotini ; et desperans de messione cessem deinceps arare , seu aliquid a uobis petere . Ualete . Uiii , . Episcopo Carnotensi , Petrus abbas Sancti Remigii . Facile est amicorum erratibus ignoscere , qui contingunt casu , non deliberatione . Causales quoque excessus facile corrigit , qui occupatione , non contemptu , delinquit . Amicum nostrum et uestrum , abbatem Sanctorum Crispini et Crispiniani , aliter quam decuit excepistis . In hoc circumspectio uestra oberrauit . Sed hoc debitum cum satisfactione dimittetur , cum ad nos ueneritis et culpam recognoueritis . Iam quoque nubeculam istam amouit a facie nostra relatio Alexandri amici uestri , qua de statu uestro letificauit nos . Solet enim uerum dicere . Prosperum itaque et felicem statum in his que erga uos fiunt asseruit , et ambages circumuolantes a corde nostro abegit . Non difficile credo quod multum desidero . Uerbis igitur illius credo , et ualde congaudeo . Nam a me nihil alienum estimo , quidquid de uobis sensero . Radix enim longeua pruina subita non arescit , neque marcescit . De his hactenus . U , . Amicis suis charissimis M . Ioanni , et Richardo fratri suo , frater Petrus S . Remigii dictus abbas , perpetua pace gaudere . Stylum scribendi in sepulcro beati martyris Thome Cantuariensis , audita eius morte , iam iam recluseram , arbitrans charissimos meos Ioannem et Richardum ei consepultos , nec interim aura libertatis fruituros . Fallax nam que rumor , et nimium uarius , nil nobis de uobis certi afferebat , uel asserebat . Unde quod in dubiis semper faciendum censeo , lucem ueritatis patienter sed non gratanter exspectabam , ne in incertum currerem , falsum pro uero retinens ; gaudens forsitan cum esset merendum , et merens , cum esset gaudendum . Resumebam tamen , post longam ad me ipsum disputationem , de incommutabili Diuinitatis consilio spiritum , et quidquid uobis contigisset , post glorificationem sancti martyris , in partem uertebam meliorem , quia siue contribularemini , siue consolaremini , in argumentum et augmentum fidei uestre accipiendum non dubitabam . Neque enim tam modice fidei scio uos esse , ut timeatis calicem Domini bibere in passione , quem frequenter bibitis in Christi recordatione . Tandem ex ueraci relatione status uestri , omni absoluta compage , omnipotenti et benignissimo Deo medullatas refero grates , qui non aufert a uobis solitas suas miserationes , sed , ut credo , quia premisistis dilectissimum patronum in celis , recipietis sine dubio alium paracletum uice eius in terris . Ecce , mi dulcissime Richarde , proruo in osculis faciei tue , non sine affectu uiscerali , attendens mutatum habitum , nescio si melioratum animum . Quid enim honestatis , quid maturitatis , quid pietatis , quid charitatis , quid totius religionis deerat , cum esses in oculis meis , et nostre congregationis , speculum bonitatis , et forma integra emulande imitationis ? Nusquam fuisset illa prepropera sollicitudo regressionis , potuisset tibi sufficere domicilium amice paupertatis , et satis chare si recolis societatis . Sed o ceca et futurorum nescia mens humana ! extra uel ultra diuine moderationis gressum ne porrigas pedem , quia labi est , a Deo non regi ; et per se ire , perire est . Si nobis cum mansisses , solatio contra pene omnem molestiam fuisses , nec a Deo desertum crederem , dum huiusmodi pignus sue miserationis me cum tenerem . Sed factum est , quod factum est . Sit stimulus maioris desiderii molesta corporis absentia , et ubi nulla subest corporalis uisio , continuetur oratio . Ne diutius scribam , familiares succedunt interruptiones , que animi quietem interrumpere non cessant , et laborem perpetuare . De statu autem nostro utrumque amicum certifico , ac de corporali sospitate dico , quod qualem dimisistis , talem adhuc inuenire potestis . Pax in congregatione nostra est , et cursu consuetudinario adhuc currimus . Cum omnibus hominibus pacem habemus , maxime cum domino archiepiscopo . Debitis non ualde grauamur . De Marna redditus nostros habemus . Bene est amicis nostris et uestris ; Cellensi abbati , Sanctorum Crispini et Crispiniani , abbati Sancti Nicasii , prioribus de Monte Dei , et de Ualle Sancti Petri . De questione autem illa , quam in fine passionis beati martyris Thome , bone amice , posuisti , credo nullatenus solutionem te latere . Forsitan tamen et meum animum in tuam sententiam translatum non dubitabas ; sed ut recogitarem , quia quod Deus per se facere disponit , hominis auxilium uel auctoritatem non querit , ubi autem ministeria hominum non despicit , causa nostre utilitatis uel humilitatis hoc facit . Absque enim omni sacramento , id est uisibilium elementorum uel operum adminiculo , hominem saluare posset , nisi exercitia humilitatis uel fidei ad utilitatem saluandorum utilia procurasset . Diffinitiue ergo teneo , nulla ratione lucernam accensam in manu Dei posse supprimi uel exstingui : nec ibi exspectandum hominis iudicium , ubi manifesta luce Dei se explanat iudicium . U , . Magistro Ioanni , et fratri suo Richardo , Petrus abbas Sancti Remigii . Statum nostrum pretermisso proemio uobis notificare studeo , cuius nec satis bonus , nec pessimus ad presens occurrit aspectus . Ualde autem sollicitus sum de statu terre uestre , cuius quasi claues et columnas citra mare , legatos scilicet Romane curie tenemus . Quid autem statuere , quid deiicere , quid aperire , quid ue claudere debeant , tam ipsis quam nobis incertum est . Tota siquidem clausula negotii pendet ex aduentu et responsis regis Anglie . Tamen modestos presensi nimis animos eorum in exsecutione mandati , nisi forte ex contemptu exasperati in duriorem prosilierint sententiam . De proprio ergo statu id enuntio ; quod quantum ad personam nostram , cursu consueto ualetudo procedit ; quantum autem ad Ecclesie communem pacem et prosperitatem , sic se habet quomodo solet . Unus autem , scilicet frater Herueus , iam nobis cum non ambulat . Iuit uiam suam ; utinam non post Satanam ! Si ad uos uenerit , equos accipite , et si quid aliud honeste ab eo auferri poterit . Super questione autem tua , frater Richarde , amice dilectissime , nolo multiplicare superuacuos circuitus , et multorum uerborum anfractus . Queris autem , utrum ad singulos de collegio culpa , que uidetur respicere economum uel prepositum , ipsius deriuatione singulari et certa percurrat , et illiciat singulorum conscientias . Ait propheta : Anima que peccauerit ipsa morietur , filius non portabit iniquitatem patris , neque pater filii ( Xuiii ) . Item auctoritas : Mala non sunt , que nec mentem implicant , nec conscientiam ligant . Item Apostolus : Que in macello uenient , edite cum gratiarum actione , nihil interrogantes propter conscientiam ( I Cor . X ) . His omnibus auctoritatibus , non mihi uidetur singulorum capita percutere , si quid a preposito male administratum fuerit : et sufficere claustralibus , nescire unde ueniat quod edant , uel quid uestiant . Tanta enim simplicitas debet esse columbe , que in foraminibus petre et in cauernis macerie nidificat , ut remota omni sollicitudine , quidquid manus eius inuenerit in lecto , siue in refectorio , simpliciter accipiat , et Deo gratias agat . Si quis autem dixerit , hoc idolothytum est , id est de rapina , uel usura , uel alio quolibet modo male acquisitum , abstineat . Ualete . Ui , . Magistro Ioanni Saresberiensi et fratri suo Richardo . Grande dispendium patitur ardens desiderium , si data occasione crassa et supina negligentia negauerit de amico refluere , uel ab amico recipere saltem litterale refrigerium . Sit ergo inter nos pactum , quod impune preuaricari non liceat , quatenus uacua manu , uel breuissima salutatione nuntius nullus accedat , uel abscedat . Non tamen credo aliquando sic euacuari tempora circumuolitantia , ut non alterutrum habeamus , unde uel de prosperitate , uel de aduersitate aliquatenus conqueramur . Ineptissima plane excusatio quorumdam , qui cum moneantur ad confessionem , dicunt se nihil habere quod in confessione referant . Reuera tales copia inopes facit , uel solis claritas eos excecauit . Non ergo similes eis efficiamur , dicendo , nihil noui nos habere quod referamus , cum nec Francia citra mare perpetuitatem pacis et tranquillitatis adhuc iurauerit , nec Anglia uestra ultra et iuxta mare medium silentium post completorium teneat . Solent enim tunc fecundi calices tam apud uos , quam apud nos , noua et uetera dicere et facere . Sed de his taceamus , ne uestrates irascantur , qui potu uiliori non minus inebriantur , quam nostrates uino meracissimo . Imperator indulsit nobis bona nostra de Marna . Ualete . Ui , . Si bene recolo iocos prioris seculi , dum simul essemus , et ad inuicem plura iocando sereremus , occurrit inter cetera , quod quasi de magnitudine cassule tunc archiepiscopi Thome , nunc pretiosissimi martyris , conquerebar ubi posset reperiri . Uerbum illud fecit Deus , imo risum fecit nobis et toti prouincie uestre et nostre . Inde est quod undecunque non solum Angli , sed et Galli , quasi ad solemnes epulas , et ad fertilissimas iubilationes , concurrunt ad tumbam predicti sancti ; quo et mihi miserrimo et indignissimo contingat uenire , uidere mirabilia Dei , et adorare Deum in sancto suo antequam moriar . Etsi enim intercipi uoragine maris quod intercurrit possem , non timerem mortem cum uitam quererem . Interim autem corde meo , ore uestro , adite presentiam eius ; et totis uisceribus atque medullis , pro peccatis et miseriis nostris rogate alumnum gratie , ne pre ebrietate immensurabilium gaudiorum suorum , qua ab uberibus Christi et gloriose uirginis Marie repletur , nostri obliuiscatur , cum nos comparticipes compassione animi in tribulatione sua aliquando habuerit , et adhuc pro posse deuotissimos glorie sue predicatores . De his hactenus . Ceterum de oblatione uestra uniuersitas fratrum nostrorum grates quas potest uobis rependit , et quem cum fratre uestro Richardo ab annis prioribus in societate bonorum suorum adnumerauit , cumulatius amplectitur , et iucundius in perpetuam commemorationem astringit . Nondum tamen reditus exinde comparauimus , quia nulla opportunitas se obtulit . Instantius autem laborabimus querere , quo id maturius efficiatur . De glosis nostris , quas retinuistis , utcunque patienter sustineremus , nisi plus quam granum sinapis minutissimam fidem de nobis apud uos deprehenderemus . Tanto tempore nobis cum fuistis , et miror , imo horreo , si tam exiguam de nobis confidentiam ex preteritis actibus et uerbis conceperitis , ut libellum paruissimi pretii a nobis gratis retinere formidaretis . Tamen quia ita egressum est de labiis uestris , ne fiant irrita uestra , prorsus sumptus reposcimus grandes et graues , ut fiat uobis iuxta fidem uestram . Pretium tamen sine taxatione et sine estimatione est . Dominum episcopum Exoniensem saluto , et me sanctissimis suis orationibus commendo . Fratrem uestrum Richardum , quem tenerrime diligo et dulcissime amplector a Iesu Christo et a Spiritu sancto , imo a Deo Patre , ubertate gratiarum impleri exopto . Participem enim me totorum bonorum eius non dubito . Ualete . Uii , . Petrus abbas Sancti Remigii , Ioanni de Saresberia . numquam pulsum tuum in litteris a te receptis inequalem , aut citatum de superueniente febre regie commotionis deprehendo . Mirarer tam bone et optime animi complexionis , nisi antiqua cognitio admirationem compesceret , et olim iam notus status tuus maiora et meliora innotuisset . Certe cum illis et de illis te esse non ambigo , de quibus dicitur quia ubi erat impetus spiritus , illuc gradiebantur ( I ) . Cholerica et celestis complexio tua suis passionibus hilarescit , suis congelationibus frondescit , suis euersionibus excrescit , suis egritudinibus conualescit , suis contrariis infortuniis fortior et audacior enitescit . Quid igitur ? Consolabor te ? Sed non es desolatus , qui desolationem reputas consolationem . Releuabo te ? sed non es deiectus , qui dum eiiceris eleuaris . Conficiam aliquod emplastrum siue electuarium ? sed neque uulneratus es , neque in passione aliqua turbatus . Tamen percusso et non uulnerato , impulso et non deiecto , concusso et non excusso , reor congratulandum de constantia , timendum de nondum finita pugna , adhortandum de perseuerantia . Ecce caminus , sed non timet aurum ; ecce mare , sed supernatat folium ; ecce malleus , sed non confringitur adamas ; ecce uentus , sed mons Sion non commouebitur ; ecce prelium , sed miles tenet gladium . Superuacuis impendiis laborat , qui solem facibus nititur adiuuare . Non ista et scientia et experientia . Si qua tamen tibi ex me potest fieri consolatio , utere ut libet , et presens et absens , tuus sum , et omnia mea tua sunt . De gente tua et moribus , mihi satis notum est , quia utres , imo uentres suos solent implere , quinimo superinfundere , tam de uino quam de mulso , sine reprehensione ; et tanquam Hebrei carnem suam circumcidunt , in signum quod semen sunt Abrahe , absque opprobrii confusione . Uiii , . Auenionensi episcopo , Petrus abbas Sancti Remigii . Uirtutis propago ramos gratie sue semper pullulans , in Ecclesia Christi beneficio suo rigat nouellas , sicut antiquas paradisi plantationes , quando in decessu religiosi prelati bonus nihilominus et honestus substituitur . Sic ignis in altari perpetuatur ; sic in Sabbato panes propositionis renouantur ; sic pro patribus filii Ecclesie nascuntur ; sic denique uectes in arca semper circumferenda infiguntur . Predecessoris uestri gratiam , ut decet , firmiter teneamus ; qui tanquam pius pastor et pater , fratres nostros , et quod in episcopatu uestro habemus , dum uixit , seruauit , et pro posse ab infestatione defendit . Oramus ut spiritus eius duplex fiat in uobis ; quatenus nec farina regiminis , nec oleum mansuetudinis in lecytho deficiat . Habetis fidelem in celo remuneratorem beatum Remigium , cuius oues sumus , et si necesse et opportunum fuerit , tam de lacte , quam de lanis nostris , ad usum uestrum mutuare poteritis . Mittimus itaque iuuenem istum etate , sed moribus , ut experti sumus , maturum , ad partes uestras , cui tradidimus et committimus prioratum nostrum cum his que ad nos pertinent in prouincia . Ut ergo sub alis uestris ipsum excipiatis et foueatis , rogamus et obsecramus . U , . Domino et Patri suo charissimo B . Dei gratia episcopo Excestriensi , frater Petrus Sancti Remigii dictus abbas , salutem deuotissimam . Sententia dubia questionibus uentilata clarescit , species aromatica pistillorum tunsione fragrascit , Ecclesia oppressione malorum crescit . Uirtus quoque bonorum , aduersariorum infestatione lacessita flore uernat et fructu . Equus ille , qui procul odoratur bellum ad uocem buccine dicit Uah ! eo que amplius feruet in certamine , quo acrius concitatur fuso undique clamore . Quas enim uires collectas tempore pacis dissimulabat , fenore multiplicato exsoluit , cum expostulauerit necessitas , ut tanquam de grano sinapis uirtutem mireris , si speciem simpliciter minutissimi grani intuearis . Tunc igitur uirtus se expandit propagine multa , cum malis reluctantibus fuerit prouocata , nec ad plenum fides discernitur , nisi telo infidelitatis fortiter impetatur . Iustus denique , qui ut leo confidens absque terrore est , quando gloriatur , nisi quando experimentum sui ex aliquo discrimine capit , ut tunc se aliquid posse cognouerit , cum locum uirtutis oblato labore inuenerit ? Gloriosos faciunt martyres nostros causa cum pena , et pena cum causa . Diu est quod in terra uestra latuit , imo consopita iacuit fidei uirtus , ubi plures ad se euocabat poculum confectionis , quam Euangelium apostolice predicationis . Unde igitur sic effloruit et refloruit moderna in uobis religio , ut apostolicos spiritus ebiberetis , et tota fiducia in medium prosilientes dicatis : Melius est Deo obedire , quam hominibus ? ( U . ) Certe musto non sicera pleni sunt , qui concepto robore pellem pro pelle , et cuncta que habent dant pro animabus suis . De his hactenus . Ceterum si magna illa bellua euomuerit uos de terra uestra , est apud nos domus noua uobis parata , cum omni sumptu , sine auro et argento , ubi et copiam librorum , et studendi otium pro libitu inuenietis . Ualete . U , . Luctus noster in gaudium uertitur , cum de terris amicus noster ad celum leuatur . Spem quidem bonam de ipso , si diu inter nos uiueret , conceperamus ; sed iam optimam in celo repositam habemus , episcope Exoniensis . Quid et de quo loquamur , nostis . Non dubito partes uestras plenissime interpositas , ubi tantum perpetratum est nefas . Remanserunt huius aquile , que ad astra euolauit , pulli lambentes sanguinem eius , et sese quotidie inebriantes felle et absinthio . Sit eis tamen solatium spes futurorum , euidentia miraculorum , et patientia presentium malorum . Quis dabit mihi pennas sicut columbe , ut euolem ( Liu ) , et uisitem tumbam pretiosi martyris sancti Thome ? Credite mihi confidenter , ueniam impetraturus de peccatis meis adirem locum illum , de quo sanctissima eius anima per proprium sanguinem assumpta est ad consortium sanctorum meorum . Uos ergo uices nostras supplete , et pro nobis orate , atque dulcissimos illos amicos nostros et uestros benigne fouete . Uii , . Episcopo Cestrensi , Petrus abbas S . Remigii . Uestri officii est , Pater charissime , calamum quassatum non conterere , et religionem impulsam uero aut falso rumore non penitus euertere , sed sustentare et releuare . Nihil nam que in hominibus cuiuscunque professionis adeo sanctum et perfectum , quandiu in eodem statu nullus reperitur , ut nulla impostura seu scissura interueniat . Ut enim ait Gregorius , uera religio compassionem habet , non indignationem . Unde et Iesus inclinans se scribebat in terra : Si quis sine peccato est uestrum , prior in adulteram lapidem mittat ( Uiii ) . Tandem reatum soluit , et ream absoluit ; non fauendo iniquitati , sed commissa delendo , et non committenda precipiendo . Uenerande Pater et domine , non excusamus peccata nostra , siue illorum , qui in opprobrium sui ordinis faciunt ea que non conueniunt . Secretius tamen , non mitius , arguendos decerno illos , quorum uita spectaculum debet esse mundo , et angelis et hominibus , si offenderint in lapidem offensionis , non suo , sed sancti ordinis merito . Cum enim causa distinguat inter personam et regulam , salua regula tangatur persona , ne nomen Christi blasphemetur inter gentes . Hactenus monachi solent iudicari in capitulo , non in consilio ; inter monachos , non inter presbyteros ; ab abbate , non ab archidiacono ; corporali , non pecuniaria pena . Scitis , ut credo , quia si notificasset nobis paternitas uestra , aut sedulitas archidiaconi , enormitates monachorum nostrorum , nec oculos , nec aures clauderemus , sed iuxta antiquorum Patrum consuetudinem regulariter male acta corrigeremus . Amouemus igitur tam priorem illum , quam fratrem suum a prioratu illo , et subrogamus bonos ut credimus fratres , quos uestre paternitati attentius commendamus , quatenus sub alis uestre protectionis miluorum rapacitatem non timeant , et cum Dei adiutorio , uestro fulti auxilio , ruinam , si qua est , in domo illa reparent . Uii , . Abbati de Beldewas Petrus abbas Sancti Remigii . In negotiis amicorum gerendis tantumdem bone fidei exigitur , quantum et in propriis . Nec ignoro fraternam sollicitudinem uestram operam dedisse , quatenus fidei uestre commissum negotium , bono inchoatum principio , fine meliori clauderetur . Fortuna tamen , que non subiacet humano arbitrio , frequenter eludit sollicitudinem nostram , et elidit intentionem . Quis enim dominatur potestati maris , imo quis imperat motibus indomiti cordis ? Uix quisque potest regere familiam penetralium suorum ; alienam uero , quam adire non potest , regere quomodo potest ? Idcirco indulgentia Dei nobis non negatur , si de commissorum sollicitudine nihil omittatur . In exactione itaque amicali nemo sit durior , quam Dominum uult sentire , indebita repetendo , uel remittendo . His omnibus diligenter inspectis et appensis , ignosco uobis sterilitatem domus nostre de Lapelee , quam , ut credo , bonis admonitionibus uestris circumfodistis , sed incrementum , quod solius Dei est , prestare non potuistis . Commendo rursum uobis nouellas istas plantationes , que genimine meliori , Deo cooperante , ut speramus , gustabiliorem referent fructum . U , . H . uenerando abbati de Sancto Huberto , P . Sancti Remigii dictus abbas , salutem . Omnia que in tempore fiunt rationem temporis cum omnibus circumstantiis suis sollicite pensare debent , si finem bonum habere uolunt . Idcirco , bone Pater et amice charissime , si susceptam nauigationem ad portum salutis perducere potestis , non deseratis abbatiam uestram , sed in hoc tempore malitie et discordie patiendo et tolerando , donec transeat iniquitas , resumite uires , et onus diu portatum nolite proiicere , cum uestra et multorum lesione ; sed paulatim ab humeris deponite . Si enim pax et unitas Ecclesie redderetur , nec esset chaos inter nos et uos , fieri possent multa que modo fieri non possunt . Ualete . U , . Uenerando domino et amico charissimo E . abbati Stabulensis Ecclesie , Petrus humilis abbas Sancti Remigii , in perpetuum cum Christo gaudere . Nulla negligentia bona est ; non tamen omnis equaliter culpabilis . Cumulat nam que aut minuit meritum negligentie amputanda dissimulatio faciendorum , aut inconsiderata festinatio non faciendorum . Ea nihilominus que a nobis remota sunt , et per procuratores fiunt , non consimili a nobis pena exiguntur , si male administrentur , sicut illa que manu nostra et proprio studio peragi solent . Inde est , domine abba et amice charissime , quod aliquantam opponunt pro nobis excusationem , si fratres nostri de Marna , non soluendo pecuniam quam debent , molestiam uobis fecerunt , cum factum ab anno preterito estimaremus , quod adhuc faciendum modo cognoscimus . Ignoscite itaque culpam , quam nec superbia genuit , nec contumacia defendit . Dignus nam que uenia est , qui cito corrigit delictum , uel qui pro posse reddit debitum . Domini imperatoris mandatum uestrum et nostrum certe turbauit negotium . Iniungimus preposito nostro , ut cito soluat , quod iam fecisse debuerat . Uobis gratias agimus de bona patientia uestra , et innotescimus , quod numquam utilis nobis fuerit commutatio illa . U , . Charissimo domino et amico suo abbati Sancti Eadmundi Petrus humilis abbas Sancti Remigii , salutem et deuotum obsequium . Non solum scribere , sed nec nuntium mittere a multis temporibus uobis potuimus . Causa non latet , nec quidem iacet . Adhuc in pendulo est , et magis apud nos dubium quam certum , utrum presentes littere salue aliquo modo ad uos peruenire ualeant . Pereant tamen an ueniant , nostra dilectio obire non poterit , quia nec hominem timet , nec ignem , nec aquam , nec quamlibet oppressionem ex insidiis fortune . Mediatores illos , quorum interuentu familiaritas inter nos oborta est , penes uos habetis ; de quorum amore tam uester quam noster animus pendet ; in ipsis et ex ipsis faciem nostram aspicite , et quam habeamus erga uos affectionem , pensate . Plura scriberemus , sed digito labellum compescimus , quia incultum est ueritatem fines uestros perambulare , ubi recenter suffocata et strangulata est , nec iam in palam apparere audet . Ui , . Non uilescat uobis nostra littera , quam commendat dilectio . Fungitur nam que legatione deuoti amici , et paruis expensis supplet impossibilitatem difficillime peregrinationis . Illota forte facie , et minus compta uilitate pannorum , sublimes offenderet oculos , nisi essent amicabiles . Genus itaque pensandum , non decus , quia specimen generationis pluris est , quam forma lucratiua adulterii et fornicationis . Nostra ad uos oratio de genere Israel est , non deprehensa , uel aliquando deprehendenda macula mendacii , tanquam adulterii . Magnum mihi est religiosorum familiaritatem habere , et pretiosum firmiter retinere . Rogo itaque , uices mutue orationum nostrarum sepe alterno recursu ad inuicem prebeant columbina oscula , et due penne iungantur , quarum beneficio celi palatia , Deo annuente , penetrentur . Ualete . U , . Abbati Latiniacensi abbas Sancti Remigii . Promissioni nostre et petitioni uestre , nec potui , nec debui deesse . Cui enim semel animam nostram communicauimus , ualde absurdum esset , si ea que infra animam sunt negaremus . Apparens etenim et euidens argumentum est , non bene animos coniunctos , ubi que possibilia sunt , et factu digna , nulla interueniente ratione , ab amicis non prestantur . Et in hoc itaque et in aliis , me et mea uobis exhibeo , non diffidens de bonitate uestra , ut si quando simile quid a uobis expostulauero , facile mihi indulgeatur . Tamen nouerit dilectio uestra , frater , nos opus nostrum incorrectum confidentissime uobis credere , obnixe rogans et supplicans , ut limam correctionis adhibeatis , superflua confodiendo , exilia supplendo , male ordinata ad ordinem reuocando , et quidquid inde uobis uisum fuerit , tanquam de uestro faciendo . Ualete . U , . Domino Petro abbati de Silua Petrus abbas Sancti Remigii . Satis est grata nobis occasio , qua uobis scribere compellimur . Cum enim uestram presentiam , si a Deo daretur , totis semper amplecteremur brachiis , quid mirum si uel semel in anno absentiam qualicunque stylo alloqui desideramus ? Nec tamen que , uel quantum uolumus , amantissimo amico presentibus litteris insinuamus : obstante illa , que pene cunctis affectionibus nostris insidioso nouercatur oculo , importunitate congestorum negotiorum , que tollit a me animam meam plus sepe nolente quam uolente . Est itaque petitio nostra apud uos pro priore uestro Nouiense , uiro honesto , opinionis bone , et fame hilaris in partibus nostris . Electus enim in abbatem , excusat se a tanto onere , tum propter humilitatem suam , tum propter difficultatem laboris , quem nondum expertus , iam reformidat tanquam expertus . Instillauit enim auribus nostris , se potius seculum repetere , quam onus istud suscipere . Non quidem approbo tantam hominis in isto negotio constantiam , ne dicam pertinaciam , quia ordinata Ecclesie charitas hoc exigit , ut gratiam acceptam in inuicem subministremus , et iuxta legem Mosaicam , maledictionem illam fugiamus , qua dicitur maledicta sterilis , et que semen non fecerit in Israel . Quia tamen alias dicitur : Quid molesti estis huic mulieri ? ( Xui . ) Et in Canticis : Adiuro uos , filie Ierusalem , ne suscitetis , neque euigilare faciatis dilectam , donec ipsa uelit ( Ii ) . Pede postulationis nostre suspenso in ambiguitate spinosa deambulans , uestre discretioni quid potius e duobus eligendum sit relinquo . Officium autem postulantis expleo , ut suggerens uobis nullo modo cogendum supra uires hominem discretum definiam . Ui , . Quod me semel uestris sanctis commendaui orationibus , et uice mutua nostras qualescunque orationes repromisi , huic congratulor contractui , et perpetuandum totis uiribus exopto . Scintillas in litteris uestris excandentes et recalentes huius nostri mutui amoris cum multa letitia excepi , et tanquam de sacro altari igne hausto thuribulum proprie conscientie replens , deuotionum nostrarum incensa prout potui adhibui . Scit Deus et Dominus scientiarum , quod de propriis nihil presumens meritis , et orationibus amicorum intercessiones , ad illum qui adhuc longe agit legatione fungentes , securus mitto , nec aliquatenus uacuas redire spero . Iuxta itaque fidem meam unus de mediatoribus et reconciliatoribus mee fragilitatis ad illum qui sedet in throno gratie accedatis , et copiosam de plenitudine gratiarum benedictionem infelici et misero peccatori referatis . Ceterum pro priore de Nouis ualde familiari et amico nostro , uestro autem fidelissimo , paternitatem uestram supplex deprecor , quatenus sicut coepistis paterno foueatis gremio , nec aliquid aliquando sinistri de illo suspicemini . Quod enim quasi contumaciter onus abbatie recusauit , non de proteruitate , aut elatione , siue inobedientia processit . Uenas quidem susurrii de sacratissimo pectoris uestri arcano susceperat , quod de facili indulgentiam uestram habiturus esset , si potius eligeret in potestate uestra et monachus uester remanere , quam si emancipationem et abbatiam appeteret . Ualete . Ui , . Abbati Silue Maioris , Petrus abbas S . Remigii . Iam in itinere posuerant pedem priores uestri , ut ad uos uenirent , cum ualefacientes nos , dixerunt quid humilitas nostra remandaret paternitati uestre . Coepi urgeri , utrum in tanta festinatione nudo uerbo , an qualicunque scripto salutare uos deberem . Impetrato tamen breuissimo spatio cucurri ad scriptorem , nihil excogitatum , nihil premeditatum , nihil emendicatum querens ; sed sicut in ore nostro et in manu scriptoris accurrebant uerba , sic ea incondita litteris mandaui . Nec etenim aliorum thesauros , nec nostros pauperes angulos euoluere poteram . Uerbum illud , quod prope est in ore et in corde , non fuit necesse diu querere , hoc est uerbum dilectionis , uerbum salutationis . Semper enim stat in ianuis , et omni transeunti occurrit quod diligam uos , et quod uester totus sum , et de orationibus uestris apud Deum plurimum confido . Scio sine dubio ad iudicium me properare , ubi sola ueritas locum habebit ; sed nolo ut sola iustitia sine misericordia portas iudicii preripiat . Ad fugam enim potius me prepararem , si possem , quam ad talem curiam , in qua malo suo merito omnis homo condemnaretur , et nullus nisi misericordia suas partes interponeret , saluaretur . Credo uos aliquid posse apud misericordem et iustum iudicem , siue preire siue sequi uos contingat causam nostram . Dedit enim apud se fideles suos multum posse , qui fideles fecit , et ianuam sue amicitie illis aperuit . Sit ergo fiducie mee spes certa , non presumptio uana , quod de Dei misericordia confido , et de intercessione uestra . De his hactenus . Priores uestros amicos nostros , precipue Noruiensem , et de Bella ualle , et S . Pauli , affectuosius uobis commendo , et ut eosdem ad nos remittatis cum bona gratia , imploro . Ualete . Ui , . Uenerando , et utinam non uerbo et lingua , sed opere et ueritate amico , Theobaldo abbati Molismensi , frater Petrus Sancti Remigii humilis minister , spiritum ueritatis . Uox quidem uestra uox Iacob est , et utinam manus non essent manus Esau . Uerba uestra uenti sunt , littere cymbalum tinniens , promissiones nubes sine aqua , sermo sine uoce , flores sine fructu , ignis sine calore , aqua sine humore , corpus sine anima , anima sine uita . quotiens , dilectissime domine , baculus arundineus mihi factus estis , dum uobis crederem , et nihil acciperem ? quotiens nuntios nostros non primo , non secundo , non tertio fatigastis , et uanis atque frustratoriis dilationibus delusistis ? Ubi est ergo illud priuilegium amicitie , ut scribitis ? ubi dilectio illa specialis , ubi fides singularis ? Communia uestra male estimo , cum specialia tam cassa et uana reperio . Homo tante auctoritatis , abbas tante congregationis , monachus et sacerdos ueracissimi Christi , quare non appendit in statera iusta uerba sua , ut numquam exorbitet a regula ueritatis , qui Regulam professus est Beati Benedicti , imo Christiane religionis ? Fideliter et ueraciter protestor , multa incommoda sequi mendacem , dum quisque se et sua illi credere refugit . Si meis acquiescere uolueritis consiliis , mutato meliori fundamento , diutius et melius cum prosperitate in abbatia uestra durabitis , et aduersariis uestris locum aduersum uos malignandi non prestabitis . Debitum nostrum , cum Deus uoluerit et uobis placuerit , habebo . Uerumtamen exinde non promerui laborem et dispendium , quia bona fide et cum utilitate Ecclesie uestre mutuo centum libras ab Otranno Trecensi accepi . Sufficiunt mihi ueteres molestie , et pristini labores , quos sustinui , ne uel una die creditorem molestarem . Non igitur uadam uobis in occursum pro ista re . Apud nos sunt , qui sciunt quid ex debito receperimus , et quid non . Si ad nos ueneritis , honorifice uos suscipiemus , et maxime cum pace , si pacem detuleritis . Ualete . ( Uii , . Theobaldo Molismensi abbati P . abbas Sancti Remigii , salutem . Statum uestrum cogitans et recogitans pene usque ad nescio quid dicam rapior . Caligine siquidem nimia pressus an hoc aut illud eligam , dicere confundor . Si enim dixero , Sta , casum timeo . Si dixero , Susceptum reiice onus , prouidentiam Dei offendere uereor . Proinde uerum est quod ait Scriptura : Incerta et timida sunt hominum consilia ( Ix ) . Quid ergo ? Tacebo et silentio abscondam charissimo amico quid de ipso sentio ? Rursus tanquam cecus lapidem iactabo , et feriam ubi non uideo ? Sed scio quia in ambiguis benignius semper interpretandum est , iuxta Apostolum qui ait : Tu quis es , qui iudicas alienum seruum ? Suo domino stat , aut cadit : stabit autem ( Xiu ) . Consulo itaque priores et multos labores , in cella Carthusiensis ordinis pro Dei amore perpessos , semper te ante oculos habere , et tutissimo loco intimi cordis reponere , et si datum fuerit desuper , nouos quotidie aceruos aggregare . numquam enim bono negotiatori questus sufficit hesternus . Quotidie nam que multa de acquisitis expendimus , et forte una iactura plus amittimus , quam per annum lucrati fuerimus . Ideo Apostolus que retro oblitus , ad anteriora semper tendit , nisi meliora et fortiora agat , parum pensans quid egerit . Si ergo lucratiua sunt tibi que facis , fac quod facis . Appende lucrum anime tue ; appende tibi commissorum profectum ; appende quid tibi accreuerit in temporalibus , quid iterum in spiritualibus . Pensandum siquidem est quietis pristine damnum , etsi reparat illud nouum emolumentum . Tibi , non mihi , crede de bonis tuis ; tu enim illa uides et sentis , ego tantum audio et credo . Tibi sunt nota , quia uicina , interiora tua . Si uentrem doles , nescio , nisi dixeris mihi , uentrem meum doleo . Sic nemo scit hominum que sunt hominis , nisi spiritus hominis , qui in ipso est . Itaque cum spiritu tuo , imo cum Spiritu Dei , discerne causam tuam , et appende in statera iusta , ne sis mendax in statera dolosa , sanum te asserens , cum infirmus sis , uel infirmum , cum sanus sis . Sed omnis homo mendax non solum in his , quorum non penetrat occulta , sed etiam in se , cuius priuato amore palpat molliter , que amputanda essent mordaciter et fortiter . Adhibendum itaque preclarissimum speculum Scripturarum ad se cognoscendum et de se iudicandum . Regula ueritatis apponenda , que nec modicum tacet fermentum , nec dissimulat minimum quoque et ueniale peccatum . Si dormieris inter hos cleros , si accubueris inter hos terminos , si consulueris oraculum inter hos cherubin productiles et aureos , rectos faciet gressus tuos , nec erit necesse consilium Achitofel , quod aliquando infatuatum est . Infra hos circulos immitte uectes tuos , et semper habens arcam Dei ante oculos non timebis Philisteos tuos , siue spirituales siue corporales . Ipsa die qua recessistis a nobis , uenit frater Henricus . Persuasimus ei de reditu ad uos . Uii , . In precipuis boni pastoris sollicitudinibus non infimum tenent locum deliberatio et moderatio cunctarum suarum actionum . Precipitatio enim et subita animi perturbatio regulam summi arbitri offendit . Qui omnia non mensura et pondere et numero disponit , male quoque cuncta ministrat . Utilius tamen et commodius est corrigere illicita et resecare superflua , quam contumaciter semper ad procliuia defluere . Nam Petrus princeps apostolorum , qui est optima forma omnium prelatorum , habenas regni dicitur habere , quibus impetum cordis tanquam pullum indomitum refrenet , et passibus ordinatis ambulare compellat . Ut ad rem ueniam , sacramentum illud , quo monachum uestrum astrinxistis , ne ad monasterium , cui presidetis , quandiu administratio uestra duraret , aliquatenus nisi permissione uestra rediret , de sancta penitentia absque ullo pudore et reatu periurii , potestis relaxare , quod aliquantisper inconsiderate factum est . Si ergo nostro consilio acquiescitis , ouem abiectam reuocabitis , et potius ad misericordie cornu dextrum , quam ad iudicii sinistrum , censuram uestram inclinabitis . Misericordia enim superexaltat iudicio . Querit etiam monachus uester , utrum tenendum sit tale iuramentum , an non . Pro certo respondeo , non tenendum , nisi urgentissima et exactissima subsit cause necessitas . Ualete . Uii , . Abbati Uillariensi et conuentui , Petrus abbas Sancti Remigii . Cum reo , et pro reo , ipse non in uno , sed in multis reus , reatus ueniam postulo , causam non iustitie , sed misericordie allego , fontem Dauid resignandum et aperiendum sitienti et de uia redeunti imploro . Iudei captum a bestia , et morticinum , atque carnem porcinam non comedunt ; sed Iesus lilium inter spinas , et captum liberat , et morticinum saluat , et porci immunditiam sua munditia , que attingit a fine usque ad finem fortiter et disponit omnia suauiter ( Uiii ) , emundat et emendat . Fossa iuxta altare , que sacrificiorum et holocaustorum reliquias siue superflua solet excipere , non nobis oppilata sed aperta reseruetur , quia et ipsum altare concauum et in modum retis fieri iussum est , quatenus et cineres excipiat , et uapores admote flamme intrinsecus usque ad animam foueat . Nostrum altare , quod est non huius creationis , sed in excelsis , paterne tantum generationis , et in terris materne nihilominus tantum conceptionis Iesus Christus , uentrem habet eburneum quidem , sed distinctum sapphiris : quatenus et ex uirtute Dei nostras deleat ignorantias et peccata , et ex susceptione humane nature nostris infirmitatibus ex his que passus est compati nouerit . Noluit autem plagas illas sanctas et uulnera in cruce suscepta , ita recludi , quod meatus uenie et indulgentie peccatoribus obstruerentur ; sed adhuc manus habet expansas in cruce dicens : Uenite ad me , omnes qui laboratis et onerati estis , et ego uos reficiam ( Xi ) . Quia igitur uiris sapientibus scribo , de arca sapientie uestre quantaslibet quisquilias mutuare mihi concedat eadem sapientia , que numquam caret affluenti bonitate et copiosa largitate . Pro fratre Ansfredo , imo pro causa eius , qui ad uos reuertitur , hec intimare nec mihi pigrum est , nec uobis onerosum esse debet . Causa equidem sue abscessionis differens fuit ab aliis , qui propositum sancte religionis irreuerenter abiiciunt , et tanquam canis ad uomitum redeunt ( Ii Ii ) . Effectus siquidem cause ipsam probat . Non enim abiecto pudore et reuerentia sancti propositi , cum meretricibus more aliorum lupanaribus se immiscuit , uel aliis enormitatibus secularis conuersationis rupto federe sanctitatis se immersit . Non ergo a uobis uno et indifferenti modo rerum cause pensentur . Quamuis enim in mente diuina causa atque ratio omnium habeatur , tamen sicut fluuius , qui egreditur de paradiso in quatuor capita diuiditur , sic de illa radice diuine dispositionis rami innumerabilium causarum , et in se eadem manens diuersas propagines exuberat , uniuersitate eorum que fuerunt , uel sunt uel erunt . Quisque enim euentus siue effectus de propria causa procedit . Inde est , quantum ad presentem causam attinet , quod manus Moysi , quam primo de sinu leprosam retraxit , secundo remisit , et carni relique similis apparuit . Similiter frater Ansfredus , cum ad claustrum sancte congregationis uestre , tanquam ad sinum Moysi , conuersus contineretur , nulla in eo lepra criminalis peccati apparebat . Cum autem de claustro exiit , tanquam leprosus apparuit . Fauente igitur et agente diuina iussione , ad sinum Moysi , tanquam ad uirum priorem rediens dicit : Melius mihi erat tunc magis quam nunc , numquam inde postea exiturus , nisi ex mandato abbatis , uel uocatione celesti in exitu mortis , quando sana et integra , qualis de baptismate exiuit , anima eius ad domum ipso propitio redibit . Non ergo peniteat uos ad horam illum amisisse , quem perpetuum fratrem et monachum recipitis . Proderit enim ei sensisse laqueos diaboli , quibus Dei adiutorio contritis , anima eius liberata est . Tam enim nos , quam fratres nostri , nec non et clerus de castro nostro testimonium ei perhibemus , quod religiosius se habuit in seculo , quam multi in claustro , dum fere septennio nobis cum conuersatus est . Exempla misericordie plurima supponerem , nisi uiscera Ioseph iam in uobis mota ad misericordiam presentirem , et nisi modum epistolarem excedere timerem . Breuiter tamen et compendiose patrem prodigi filii ad eum reuertentis cum uitulo saginato , stola , annulo et calceamentis occurrentem , imo accurrentem monstro : et Iesum eque filium Marie uirginis , adhuc Thome apostolo latus et manus ostendentem , ut quasi petra refugium erinaceis , in cauernis et foraminibus sue passionis pullos fugientes admittat , et ab insecutione milui rapacissimi tutetur . Oleum itaque de capite uestro non deficiat , quia postquam Sareptena mulier , id est Ecclesia , Eliam pauit , id est Christum recepit , farina misericordie diuine non defecit , nec lecythus olei imminutus est . Itaque nec ubera sint uobis arentia , nec sterilis uulua . Christus enim non de sterili natus est , sed de puella gratia uirginitatis et fecunditatis plena . Ualete . Quidam clericus bene litteratus , qui in lege Domini die ac nocte meditatur , ianuam uestram pulsat , magister Willelmus , ut ad conuiuium siue ad cenam Domini admittatur . Uestem siquidem habet nuptialem , id est pauperem et humilem , non uillosam , nec pomposam . Quo itaque substantia et spiritu pauperior , eo societate Christi dignior . Rogo ut illum recipiatis . Orate pro nobis , quia ouem uestram detonsam bene uobis conseruauimus , et cum multa lana remisimus . Uii , . Abbati Uillariensi , Petrus abbas Sancti Remigii . Munus amicabile est amico sollicitudinem gerere . Pluris etenim est munus animi quam nummi . Sollicitudo autem implet animum , non manum . Unde nec tam facile tollitur de corde sollicitudo amoris , quam cito excutitur de sinu uel manu pignus cuiuslibet materialitatis . Cum igitur a fratre H . diligenter de statu uestro quererem , audiui uos in labore hominum esse et calicem sororis nostre , que est passio Christi , cum his qui in torculari premunt , frequenter bibere . Amara quidem potio bibentibus illam , sed spem salutis optimam in se habet repositam . Nihil enim ad celum euntibus tutius , quam sequi stratam sanguine Christi tinctam , quam uestigia clauorum impressa prospicere , et ante oculos suos Christum semper perscriptum et prescriptum inspicere . Rectissimum hoc iter ad tribunal gratie . Uia hec latronibus uacua , et finem suum pertendens ad illum , qui peregrinantibus est uia , proficiscentibus ueritas , peruenientibus uita . Duri sunt lapides ad caput Iacob in itinere quiescenti , asperi silices cacumina montium petenti , pungunt spine et tribuli teneros pedes , femori infiguntur sagitte , sed numquid non erit finis ? Finem , inquit apostolus , Domini uidistis , patientiam Iob audistis ( Iacob . U ) . Quid igitur post finem , quid in fine ? Omnis consummationis uidi finem , latum mandatum tuum nimis ( Cxuiii ) . In fine siquidem apprehendemus que sit longitudo , latitudo , sublimitas crucis Christi , et profundum . Longitudo dierum in dextera eius ; latitudo , ut sit tanta cognitio de Deo quanta dilectio , tanta dilectio quanta beatitudo , tanta beatitudo quanta dulcedo Dei , tanta dulcedo quantus ipse Deus . Sublimitas , in capite Nazarei , Iesus Nazarenus rex angelorum . Profundum , cum omnia subiecta erunt ei , preter illum qui sibi subiecit omnia . Hec , charissime frater et domine , charissimus filius uester H . a nobis nolens uacuus redire sua instantia extorsit , non a nolente , sed ab obsesso multis curis et turbis . Libentissime uidimus nouum hominem factum de ueteri , reuersum de regione dissimilitudinis ad patrem clementissimi pectoris et redundantissime pinguedinis . Hunc uobis affectuosius commendamus , tanquam mutue dilectionis pignus , et fratrem , quem ego aliquantisper enutriui , et ualde diligo . Ix , . Abbati Sancti Egidii , Petrus abbas Sancti Remigii . Uagabundas frequenter litteras ad diuersos huc illuc que absque emolumento aliquo deuoluimus . Una uero res seria plura redimit otiosa . Columna quoque firmiter locata sustinet in se residentia etiam titubantia . Uno lucro plures iacturas compensat sedulus negotiator . Ut ad nostra ueniamus , delictum Iudeorum diuitie sunt mundi , et diminutio eorum diuitie gentium . Hec idcirco prelibauerim , ut non sine fructu scribam uobis . Fructum dico , non qui perit , sed qui permanet . Permanet autem quidquid Deo placet . Placet uero Deo uera dilectio , pura oratio , sancta compunctio , mandatorum Dei obseruatio . Suum possessorem nec auarum nec prodigum faciunt . Auarum redderent , si dilectionem et orationem amicis non erogaret ; prodigum , nisi compunctionem et mandatorum Dei obseruationem proprie retineret . Sic monet Sapientia : Deriuentur , inquiens , fontes tui in plateis ( U ) , quod ad alios ; Sit tibi fons proprius et non communicet ex eo alienus ( ) , quod ad te ipsum . Bene offert , qui sic diuidit . Progrediatur epistola , et demissa facie que sequuntur eloquatur . Nobilitas uestra et litteratura , sicut de carne et sanguine sunt , sic carnem et sanguinem , nisi condimentum religionis interponatur , sapiunt . Regularia tamen irregularibus ab oppositis sese obiiciunt . Claustralis disciplina in habitu et forma regularium deputantur . Carnalia et secularia regulam aut exuunt , aut interrumpunt . Operiat utique uelamen religionis turpitudinem lubrice carnalitatis : et in abbate monacho lateat uentose nobilitatis , et superfulgeat uexillum humilitatis . Dicat igitur conscientia in uestimentis ouium sepulta : Quoniam non cognoui litteraturam , introibo in potentias Domini ( Lxx ) . Item : Absit mihi gloriari , nisi in cruce Domini mei Iesu Christi ( Ui ) . Uera nobilitas numquam superbit ; litteratura secularis inflat , si illam charitas non reprimat . Ecce super candelabrum preclarum lucerna superposita in abbatia Sancti Egidii , si clare ardet , plurimas aduentantium regiones illuminat ; si declinat in obscurum seu uaporem fumi , offendit uidentes . Sic itaque luceat lux uestra , ut uidentes glorificent Patrem uestrum , qui in celis est . U , . Dominis et Patribus Basilio cum ceteris prioribus Carthusiensis ordinis , frater Petrus humilis abbas Sancti Remigii , salutem cum omni deuotione . Ad glorificandum Christum uos conuenire , quotienscunque conuenitis , non ignoramus . De nullo itaque negotio seculari directionem cordis uestri impedire sine dubio fas est . Commonere autem uos dignum est , ut quod facitis usque in finem facere studeatis . Uirtus enim boni operis de radice procedit bone intentionis , et in perseuerantia dilectionis perficitur , et omnis laus in fine canitur ; melior quoque est finis orationis quam principium . Hec ideo premiserim , ut quia manum misistis ad fortia , semper ad ampliora et anteriora charitatis opera extendere contendatis , ad eius imitationem , qui dum in mundo esset , porrigendo manum , corporum lepras , oculorum cecitates , aurium surditates , et labiorum silentia curauit . In fine uero prorsus in cruce manus extendens , celi et terre , uniuersaliter plagas et uulnera antidoto sanguinis sui curauit , et contra omnia recidiua , ualidissimam medicinam in cornu crucis , omnibus posteris usque ad consummationem seculi reposuit , ut quicunque crucem suam post eum baiulauerit , uite eterne compos et particeps , contrariam ualetudinem timere non habeat . Frater iste , presentium lator , per nos et per multos alios rogat mitti operarios de uobis in messem Domini . Messis enim multa in Dacia iam alba et ad metendum ; sed operarii pauci , sed minor numerus qui non potest sufficere ad edendum agnum . Non sit itaque uobis pigrum , non durum , non desperabile , mittere ex uobis , qui nomen Dei et sanctum ordinem uestrum in terra illa portent in spe percipiendi fructus centesimi , aut potius millesimi . Corona uestra et gloria , si bono exemplo uestro animas plures Deus lucratus fuerit , et in regno glorie de salute aliorum merces uestra amplior et gloriosior in conspectu Dei et sanctorum angelorum erit . Ualete . Ix , . Theobaldo electo Cluniacensi , Petrus abbas Sancti Remigii . Gemebundas , et quasi intestinorum suorum tumultuosa collisione seu conquestione , et uelut a fulgure et tempestate percussas a uobis recepi litteras . Hominem siquidem redolebant satis conturbatum et exterritum , ac uelut repentino superueniente tonitruo pene iacentem exanimatum . Nec mirum . Res nam que noua , tam sua nouitate quam magnitudine , hominem audacissimum et fortissimum potuit concutere . Qui ad crucem ducitur , gemens et lugens merito conqueritur . Si crux a cruciatu dicitur , nonne in cruce cruciatur , cuius humeri importabili oneri supponuntur ? Profecto amodo tot molas supportabitis , quot monachorum curam recipietis . Quid ergo ? Nonne cum Apostolo dicetis : Quis infirmatur , et ego non infirmor ? quis scandalizatur , et ego non uror ? ( Ii Cor . Xi . ) Ecce timor , ecce anxietas , ecce cruciatus . Sed quid ? ubi consolatio ? ubi reuelatio ? ubi tanti doloris remedium ? sine dubio in Christo . Nam ipse primus ascensor , mitigator et sanctificator crucis ; qui suo cruciatu nostros absoluit cruciatus in cruce , et de cruce dixit : Mulier , ecce filius tuus ( Xix ) , et discipulo : Ecce mater tua ( ) . Sed quid hoc ad rem ? quid ad presentem questionem ? Multum per omnem modum . Nam mulier est Cluniacensis Ecclesia , que est mater omnium nostrum , que de fructu uentris sui plures manipulos sanctarum animarum ab Oriente et Occidente in sinu Abrahe , Isaac et Iacob , iam collocauit , et sponso suo poma noua nouitiorum , et uetera antiquorum et senum , in celesti mensa frequenter obtulit . Quis uero discipulus sit , de quo dicitur : Mulier , ecce filius tuus , iam credo animaduertitis . Tangit enim uos hec sententia , quia eterna predestinatione , et moderna uocatione , sollicitudinem huius matris uestre decreto inuiolabili gratia Dei iniungit . Temerarium autem est , et inhumanum , tam diuinam ordinationem respuere , quam matri fidele obsequium denegare . Igitur tanquam Issachar asinus fortis , ceruicem et humeros huic electioni supponite , et de Dei auxilio fideliter presumite , quia spiritus adiuuat infirmitatem uestram . Mihi autem amico et fideli uestro gaudium est et exsultatio , quod tantum amicum in tam excellenti loco merui uidere sublimatum . Nam et ipse seruus et filius sum Cluniacensis Ecclesie . Ualete , et per nos , oro , transitum facite . Ix , . Non omissis excubiis Dominice sepulture uestri habens memoriam , sancto Sabbato opus aggredior lege non prohibitum . Nec legere nam que , nec scribere prohibet lex . Lugeo interim ex lege sua contra legem proscriptum Iesum extra synagogam , extra ciuitatem sanctam tunc profanam , extra uitam . Sed Christus proscriptus meliorem adiit mansionem , populum chariorem , ciuitatem sanctiorem , lectulum gratiorem , mensam suauiorem . Quid plura ? proscriptus a Iudeis ascriptus est rex et Dominus in celis . De exsilio migrauit ad regnum ; ab his qui odio habuerunt eum gratis , ad illos qui obsequuntur semper gratis , a cruce ad celum , a patibulo contumelie ad thronum gratie . O benigna patientia , quousque sustinui locum contumeliosum , populum iniuriosum ? Certe non una die , non mense , non anno , sed annis multis , quatenus penitentiam de commisso agerent , et indulgentiam acciperent . Dormis , Iesu , in monumento , nec ore , nec naribus ullos strepitus facis : medium noctis silentium tenent omnia , donec surgas , donec euigiles , donec apostolos dispersos reuoces . Mittat gallus uocem , et melius cantet in Christi resurrectione quam in Petri negatione . Rauce tunc cantauit dicens : Rauce facte sunt fauces mee a conturbatione hominum , a tempestate procellarum . Ubi enim in terra uox clara , quando Uerbum suffocabatur , quinimo et uerberabatur , ut ueritas supprimeretur ? Sed paruo interuallo factus est terremotus , quia surrexit Dominus , et cantauit gallus , surrexit Dominus de sepulcro . Non ter , sed millies gallus Christianorum singulis noctibus , singulis ciuitatibus , singulis sanctorum congregationibus cantat Alleluia , cantat et Christi mortem et resurrectionem . Unde : Gallo canente spes redit , Alius quidam ineffabillis gallus de celo intonuit , dicens : Exsurge gloria mea , exsurge psalterium et cithara ( Lui ) . O Fili , gloria mea ! nam filius sapiens gloria est patris ; exsurge , dormisti , somnum cepisti , satis est , exsurge , ultra non dormiturus , sed me cum in gloria mea uigilaturus ad psallendum , ad citharizandum uicinis et amicis meis , qui libenter , non impudenter auscultant uocem tuam . Concentum certe celi cantando et psallendo dormire facis . Ueni cum psalterio , ueni cum cithara tua . In psalterio decem chordarum cantabis , quia super nouem ordines angelorum cum homine redempto collocaberis . Citharam quoque passionis tue percute in auribus meis , quia illum qui non debuit condemnari condemnaui , et uolo ut senior ille frater , qui in agro occidit Abel , meam audiat diabolus symphoniam et chorum , non ut delectetur , sed ut confundatur , et sit ei in testimonium sue malignitatis et mee benignitatis , qui dedi filium ut redimerem seruum . Hanc portionem mihi hodie contulit Dominus de sua passione et resurrectione , antequam ad nostrum capitulum accederemus . Tingite panem uestrum in aquam crassam uituli saginati , et sicut adipe et pinguendine repleatur anima uestra . De his hactenus . Mitto fratrem Stephanum quem diligitis , cum fratre suo B . quatenus eo pacto sub fratre suo domus nostre de Prouincia curam habeat , ut uos et fratrem eius fideiussores habeam de indemnitate bonorum nostrorum . Est enim in hoc officio nouus , et necesse est ut habeat bonos adiutores et consiliarios , donec per se ambulare didicerit . Amicorum fidem articulus necessitatis examinat , et qua quisque moueatur ad alium affectione conuincit . Nobis autem , qui iampridem totum animum deuouimus obsequio uestro , deuotum que Domino auctore inuiolabiliter conseruamus , grauis et onerosa incumbit necessitas , quam uestra gratia , de qua plurimum confidimus , speramus , et petimus subleuari . Nam quod fortasse mirabimini , addicti sumus exsilio , et in eo iugi sollicitamur et torquemur angustia . Si quidem clericus quidam nobis longe semper amicissimus , cuius omnia tam prospera , quam aduersa a multis retro temporibus nostra sunt , litterarum eruditione et morum honestate , tanto cunctis probatior , quanto notior , ab Anglia exsulat apud nos , et nos domi nostre exsulamus cum illo . Sustinet enim indignationem regis Anglie , non suo quidem merito , ut de nostra et ipsius loquamur conscientia , sed quia domino suo Cantuariensi archiepiscopo , ut oportuit , seruiuit . Is est magister Ioannes de Saresberia , bonum testimonium habens in partibus cismarinis et transmarinis . Ut ergo a nobis ipsis tam proprii quam futuri exsilii amoueatis angustias , dilectioni uestre attentius supplicamus , ut eum interuentu comitis Flandrensis et uestro , reconcilietis regi Anglorum , et sicut uideritis expedire , ei litteras regis patentes perquiratis , quibus secure redeat , et suis in pace fruatur bonis . Sciatis que pro certo quia nos in nulla re magis poteritis promereri , nec est quod dissimuletis , quia constat pluribus , potestatem uobis esse collatam , si uoluntas adfuerit . Sancti Medardi et Sancti Crispini abbatibus Petrus abbas Sancti Remigii . U , . Nescit uere amicitie naturam , qui in amore imitatur arundinem uento agitatam . Sine profunda radice amicitia , accidens est non substantia , species non uirtus , fenum de tecto , quod antequam euellatur arescit . Tres itaque precipuas ancillas , sine quibus uiuere nou potest , comites habet et pedisequas , iustitiam , patientiam , et constantiam . Iustitia suum ius unicuique seruat ; patientia , si forte interuenerit , iniuriam salua integritate amicitie tolerat ; constantia nec qualitate nec quantitate pacti preuaricati exspirat . Quis ergo abduxit ? quis seduxit ? quis exturbauit funiculum hunc triplicem a sacratissimis uisceribus dominorum et amicorum meorum , abbatis Sancti Medardi , et abbatis Sanctorum Crispini et Crispiniani ? Moriatur non uiuat tam nefarium et nefandissimum scandalum seruorum Dei , quod de radice uetustissimi colubri , id est ineptissime auaritie prodiit . Subornat se quidem occasio auaritie uestimentis iustitie , sicut Iacob uestimentis Esau ualde bonis , et Iacob mentitur se Esau . Pater tamen uniuersorum , qui quasi oculos caligantes exhibet , dum ipso iudice , ipso omnia regente , iniustitia iustitiam opprimit , nec penam recipit , quasi miratur de tanta hominum fraude , qui sub oculis eius non timent mentiri , et in inuicem fraudare , dicens : Uox quidem , uox Iacob , sed manus , manus sunt Esau ( Xxuii ) . Prefert quisque altercantium ius authenticum et regulare se habere , nostra , inquiens , diu sic possedit Ecclesia , et nostra sic . Ecce Iacob in uoce . Deinde pax cordium concutitur , antiqua familiaritas excutitur , obliquantur oculi , castissimi amplexus soluuntur , de altero alter conqueritur , innexi discipulorum parietes in domus scissuram partiuntur . Ecce manus Esau . Redite , amici charissimi , redite ad cor . Non grandis querela , grandis autem est de hac discordia inter notos et uicinos uestros infamia . Predecessorum uestrorum temporibus , nec in personis , nec in rebus monasteriorum uestrorum dicitur fuisse inuenta tanta concordia , quantam firmo et fraterno federe hactenus ad inuicem excoluistis . Unde ergo tam subito ualde odiosa aduenit simultas ? Quomodo ausa est sacra penetrare pectora exsecrabilis et exsecranda temeritas , qua pacis cubicula inquietarentur , et utriusque pacatissima quies intempestiue sollicitata infestaretur ? Resarciatur repente amoris uinculum , ne charitas in alumnis suis saltem unius diei , ne dicam mensis uel anni , prescriptionis incurrat dispendium . Qui enim ait : Sol non occidat super iracundiam uestram ( Iu ) , regulam iuris prefixit , quam intutum est preuaricari . Grauis enim sumitur uindicta de illo qui Euangelii iura uiolat perpetua . Quare , inquit Apostolus , non magis iniuriam accipitis ? quare non magis fraudem patimini ? ( I Cor . Ui . ) Sordet religio , ubi preualet ambitio ; fama fedatur , si res iniuste auferatur uel acquiratur ; conscientia molestatur , si stimulo elationis quoquo modo pungatur . Oleum quo caput mentis impinguatur extra funditur , si pluris pecunia quam iustitia habeatur . Itaque interpono partes nostre amicitie , si forte recognita cognatione antique familiaritatis , reporrigant sibi hiantia corda reconciliationis mutua brachia . Rogo ut dies per amicos uestros accipiatur , in quo de concordia familiariter agatur . Ualete . Ui , . Me debitorem uobis constituit tam obsequium dilectionis , quod omnibus ex parte nostra per uos transeuntibus impenditis , quam charissimi nostri magistri Ioannis gratia , quam plenissime obtinetis . Nouus quoque a Deo uobis collatus martyr ad sue sepulture locum attrahit et allicit . Quem enim pre aliis mortalibus uirum constantem , et in fide uera fundatum cognoui , cum sanctis angelis et martyribus iam annumeratum corde credo , et ore confiteor . Presumo autem et ipse de orationibus eius , utique quia dignum fecit me Deus suis benedictionibus , colloquio , cognitione atque familiaritate . Accedit et hoc ad cumulum totius amicitie , quod in turbine illo et tempestate per M . Ioannem saluatus et conseruatus est . Noluit Deus stellas omnes cum magno illo sole simul de terra uestra tollere . Ideo reliquie salue facte sunt . Plane bene appellauerim stellas , doctrina et uita relucentes tanti patris filios , et tanti doctoris discipulos . Utinam radios suos libere , et absque interpolatione tenebrose noctis exercere ualerent . Ceteris enim terris uestra melior et clarior appareret , si doctrinam illorum reciperet . Ui , . Lugdunensem archiepiscopum nobis aliquando scripsisse de reuelatione pretiose mortis sancti et gloriosi martyris Thome non teneo . Audiui quidem , sed a quo audierim mente excidit . Nolui ergo certa pro incertis scribere . Superflua enim sunt impendia lucerne , ubi sol meridianus lucet in uirtute sua , et denigrat maiestatem uerorum , admistum modicum fermenti mendacii et falsitatis . Credo enim magis laborandum , ut plura demantur miracula , que mera ueritate fulciuntur in gloria Dei et prefati martyris , quam ut aliqua furtiua et emendicata supponantur . Omni supplicatione et postulatione tam uos quam omnes qui posteris tradituri estis memoriam mirabilium uestri et nostri martyris exoro , ut nihil nisi septempliciter examinatum , purgatum , et colatum fidelissima ueritate scribatur de eo uel de miraculis eius . De monacho Montis Dei , nomine Gaufredo , refero que ueraciter facta partim ab ipso , plenius a quodam monacho nostro , qui tunc temporis ibi scribebat , audiui . Forte ab Anglia charta miraculorum sancti Thome ad nos deuenerat , et a nobis ad fratres de Monte Dei . Iam dictus frater turgidus et inflatus toto corpore , ut uere hydropicus , cellam egredi non poterat . Accepta itaque cum fide et inuocatione sancti nominis charta , tetigit pedes suos , et tibias , et totum corpus suum de ipsa , et in tantum conuolauit ut paruo tempore interposito ad Ecclesiam , et ad officia sua , non tamen ex toto curatus , rediret . Addo miraculum plus iucundum quam utile . In capella nostra libellus qui legitur in capitulo de natalitiis sanctorum , et de recordatione defunctorum nostrorum , nescio quis forte furatus est . Altera die cum flagitarem more solito legi lectionem ex ipso libro , turbatis capellanis non est inuentus libellus . Cum uero de negligentia et de incuria male custodie eosdem capellanos increparem , unus eorum , nomine Robertus Anglicus , qui frequenter missam ad altare , in quo reliquie sancti Thome continentur , celebrabat , in hanc uocem prorupit : Certe numquam credam Thomam esse sanctum , nisi reddiderit nostrum libellum . Fere post mensem , redditus est nobis liber . Si hoc miraculum est , istud uerum esse confirmo . Ualete . Sanctum conuentum , et M . Ioannem salutate . Uii , . Priori Cantuariensi et ceteris fratribus , Petrus abbas Sancti Remigii . Beata occasio , qua uobis admoneor scribere . Miserum certe me iudico de inertia , que detinet senectutem meam a uisitatione quondam amici , nunc domini , Patris et patroni nostri sancti Thome pretiosi martyris Dei . Hinc arguit me conscientia , inde excusat . Si uiueret in corpore archiepiscopus Thomas , nonne , inquit conscientia , ires et uisitares illum ? nonne et marina pericula postponeres , et omnem a te torporem excuteres , ut amicum uisitares , et mutua conferres colloquia ? Econtra iterum talia refert : Sed monachus es , sed abbas , sed senex , sed corpore inualidus . Monachi est , non egredi de castris Domini , imo de claustris monasterii : abbatis est , procurare cure sue temporalem et regularem sollicitudinem : senis est , inniti baculo suo sub oliua et ficu et uite sua , et cogitare dies antiquos et annos eternos in mente habere . Inualidi est , conuerti in erumna sua , dum confringitur spina , et dicere quotidie : Quis me liberabit de corpore mortis huius ? Gratia Dei per Iesum Christum ( Uii ) . His cogitationibus disputatione sua sic me accusantibus et excusantibus , interponit se statera equitatis mediam , sic que litem resoluit , ut neutra de conclusione erubescat , sed pace bona alteri cedat altera . Pium nam que est ire , pium non ire , bona est peregrinatio , quam comitata fuerit sancta deuotio ; religiosa nihilominus detentio , cui assidue adest pia commemoratio , et eo intentio flagrantior , quo suo non satiatur desiderio . Utinam sic me deferret angelus ad sancti sepulcrum , sicut Habacuc transtulit ad lacum leonum , non ut deferrem Danieli refectionem , sed ut referrem peccatorum remissionem ! Constituo autem interim absentie nostre uicarium magistrum G . quem ad se uocauit D . archiepiscopus Cantuariensis . Commendo itaque uobis commendabilem amicum et clericum nostrum eumdem G . qui sentit in se uiscera dilectionis , misericordie , et pietatis , que ad nos habetis , non pro merito nostro , sed pro gratuito beneplacito uestro . Certe si primam familiaritatis uestre portam aperueritis ei gratia nostri , credo quod ex prelibatione auida subsequetur fames , et continuo dicetis , iam non propter tuam loquelam illum diligimus , ipsum enim cognoscimus , et scimus quia dignus est amicitia et contubernio bonorum . Excipite itaque illum tanquam honestum clericum et bene litteratum , ut apud uos possideam hunc ramusculum , successione illius magne arboris , que transplantata est in ecclesia Carnotensi . Fuit enim noster alumnus magister Ioannes : et iste , utinam similiter ! Ui , . Rerum et temporum uarietas , que nos ubique et undique circumuallat , non sinit nos stabili gradu in eodem stare , aliquando quidem nostro , aliquando alterius uitio . Nam cum in eodem proposito uolentes stare pedem figimus , frequenter irruit , et occupat propositum stabilitatis nostre , decursus et incursus instabilitatis aliene . Inde est , charissime amice , quod contra propositum et uoluntatem cordis uestri , fratrem P . priorem de Lappelee cogimur amouere . Toties siquidem rumores malos de prioratu illo accipimus , quotiens transmarinos de illis partibus hospites suscipimus . Claustrales et ministeriales uno impetu concitati clamant perire domum , prioratum ad nihilum redigi , et in summa iam paupertate detineri . Quid ultra ? Nullum ibi monachum esse , solum priorem semiuiuum palpitare . Mittimus itaque a latere nostro fratrem Absalonem , cuius industriam in multis experti sumus , et cuius studio , si ei gratia Dei adfuerit , ruinas illas reparandas et in melius commutandas speramus . Commendamus ergo illum uobis , ut consilio et auxilio uestro fultus , ad honorem Dei , et anime sue salutem , ac Ecclesie nostre utilitatem , ualeat commissa sibi strenue adimplere . Ualete . Uii , . Priori Wigornensi , Petrus Sancti Remigii abbas . Neque subitaneus , neque repentinus soleo res magnas disponere , sed cum multa maturi consilii deliberatione , finis causarum appensione . Inde est , amice charissime , quod non statim credo omni spiritui , propter illum qui transfigurat se in angelum lucis , et sub pallio consultationis offert sepe uenenum deceptionis . Uitium autem est , omnibus credere , et nulli . Exemplo igitur illius , qui omnia nouit antequam fiant , et tamen descendit per angelos probare utrum clamor Sodomorum , qui ascenderat ad celum , opere compleretur , an non , diu substiti acquiescere rumoribus quotidianis , de fratribus nostris de Lapelee , uel meliores fructus de ficulnea sperans , uel iudicium tanquam meridiem exspectans . Quia itaque crebrescit , non rarescit fumus funeste opinionis , securim appono ad radicem arboris , non detruncans , sed releuans ramos usque ad terram inclinatos , imo incuruatos , si forte suspensi ferant denuo uuas , non labruscas . Mitto autem a latere nostro fratres integre hactenus apud nos opinionis , quorum conuersationem , si de preteritis futurorum presagia apprehenduntur , bonam in terra uestra credimus futuram et honestam . Sit cum illis manus uestra et consilium , quo si quid in eis minus est suppleatur ad bene regendam domum nostram , et ad famam dignam reparandam . Ix , . Petrus humilis abbas Sancti Remigii Ing . priori de Lapelee . Postulas in litteris tuis nostrum stylum recipere , non alienum . Sed hebetatus , sed retunsus , sed denique plenus squalore et rubigine , qua facie transire poterit mare , cum potius sua rusticitate cachinnos moueat , quam suos letificet hospites ? Calamus quoque noster annositate et desuetudine quassatus , necnon et terrenorum sollicitudine assidua obstructus et obstrictus , rauce sonat , nec iam auditores suos demulcet , sed male commouet . Ne tamen filii et amici charissimi petitiunculam excludam , uel eludam , emendicatis repressis coloribus rhetoricis , et leporem sermonis postponens , dies Dominice passionis pre oculis habens , moneo cum Iesu partiri suas contumelias , suas passiones , sua flagella , sua sputa , et totum cursum patientissime dispensationis , qua pro nobis usque ad inferna descendit . Reduc Iesum a planta pedis usque ad uerticem uulneratum ante oculos tuos , aut animum deduc ad locum et focum ubi Petrus negauit , et que cordis medulla non liquefacta totum altare tam eneum quam aureum sua aspersione implebit ? Holocausta , ait Psalmista , medullata offeram tibi ( Lxu ) . Medulla anime non est nisi de infusione gratie . Si anima , licet macra , tamen esuriens et sitiens , magno appetitu stillicidia elambuerit gratie , uespere , et mane , et meridie ; uespere , complantata similitudini mortis Iesu ; mane , renouata cum resurgente Iesu ; meridie , translata ad dexteram Patris cum Iesu : certe inebriabitur ab ubertate domus Dei , dicens : Sicut adipe et pinguedine repleatur anima mea ( Lxii ) . Quare non saginaretur de uitulo saginato ? Quare non inebriaretur de flumine quod letificat ciuitatem Dei ? Habes uinum de uite uera expressum in torculari crucis , et attractum aperto ostio lateris . Sicut enim tonellus foratur , ut uinum habeatur , sic latus Christi lancea militis apertum est , ut exiret aqua baptismatis , et sanguis nostre redemptionis . Hunc quotidie sumimus in altari sub specie uini . Altare siquidem est locus pascue , de quo dicitur : In loco pascue , ibi me Dominus collocauit ( Xxii ) . Et in Canticis : Indica mihi quem diligit anima mea , ubi pascas , ubi cubes in meridie ( I ) . Quid est in meridie ? In luce , in puritate , in ueritate , in charitate . Qui latet ut anguis in herba , abscondens peccata sua , non est in meridie ; qui impudice uiuit , et templum Dei uiolat immunditia aliqua , non est in meridie ; qui dolosus et fraudulentus est , speciem pietatis habens et uirtutem abnegans , non est in meridie ; qui tepet odio fraterno , non est in meridie . Non ergo ipsum , uel cum ipso pascit Christus qui dicit : Superbo et insatiabili corde cum hoc non edebam ( C ) . Non cubat etiam nisi ubi pascit . Sed de his hactenus pro tempore . De me uero si uis scire , onere tam annorum quam peccatorum quotidie more meo solito premor . Tamen benignitate et clementia Dei adhuc excedere ualeo , et iniuncta officii negotia utcunque procurare . Pacem etiam bonam cum fratribus nostris , et cum archiepiscopo , et cum omnibus hominibus habeo . Caput monasterii nostri renouare aggredior , et cum Dei auxilio iam opus inchoatum ridet , et sequentis operis auspicia nobilia spondet . Non excidit a memoria , quod aliquando mihi quasi reprehensorie dixeris , studere alia opera facere , et non curare de monasterio . Hoc uerbum , etsi perfunctorie fuit dictum , non transitorie fuit auditum . Mille enim libras , adhuc simul quingentas postea pro opere monasterii expendi . Saluto fratrem Dudonem . De bono odore uestre conuersationis gaudeo . Ui , . De questione uestra , utrum scilicet salua conscientia uere penitens possit respondere antiqua crimina sibi obiicienti , nihil est , aut nescio quid dicis , utinam tempus et licentiam largiorem scribendi obtinerem ! Tamen quod in transcursu animo occurrit , respondeo . Uera confessio et plena satisfactio , omnes Egyptios , tanquam plumbum , in aquis uehementibus indifferenter submergunt , adeo ut solus Israelita , id est uirtus a Deo concessa euadat , et Egyptii , id est peccati opprobrium tollatur a conscientia et ab infamie nota . Sicut enim in baptismo , tam originalium quam actualium nulle supernatant reliquie , sic in confessione illustrantur tenebre , et nox uertitur in diem , ut ueraciter conuerso et confitenti dicatur , fuisti aliquando tenebre , nunc autem lux in Domino . Et sicut idem Apostolus ait de Christo : Etsi noueramus Christum secundum carnem , sed nunc iam non nouimus ( Ii Cor . U ) ; sic et de isto dicatur , etsi noueramus peccatorem , mendacem , homicidam , adulterum , iniustum et impium , liquefactis iniquitatibus omnibus in fornace confessionis , reformetur ad sanctitatis imaginem , et dicatur bonus , uerax , innocens , castus , iustus et pius . Uerte , inquit Scriptura , impios , et non erunt ( Xxii ) , utique impii . Ut enim tollitur nigredo superueniente albedine , sic malitia superueniente bonitate . Neminem Iesus semiplene curauit , nemini gratiam suam modio iniusto mensurauit , ut totum se Deo exponentem non totis ulnis misericordie exciperet . Sine penitentia , ait Apostolus , sunt dona et uocatio Dei ( Xi ) ; quia nisi ab ingratis semel a Deo concessa gratia non reuocatur . Est nam que in illo est , nec est in illo est et non , sed est tantum in illo est . Cum ergo uere confitens et uere penitens his ditetur priuilegiis , quis nequam oculus audebit dicere iudicia Dei non esse iusta , et opera reprehensibilia ? An , inquit Dominus in Euangelio , oculus tuus nequam est , quia ego bonus sum ? ( Xxi ) Sic erunt nouissimi , id est grauissimis occupati peccatis , per correptionem primi : et primi , qui se iustos arbitrantur , suam iustitiam constituentes , nouissimi , id est gratia Dei uacui . His auctoritatibus non improbe asserere possumus , ueraciter posse respondere uere penitentem exprobranti sibi antiquas et exterminatas abominationes , imo per confessionem antiquatas et deletas , nescio ita esse ut dicis , uel , nihil est quod dicis . De presenti enim statu unumquemque iudicat Deus , nec alicui ad confusionem priores cicatrices peccatorum a Deo opponuntur , cuius ut aquile iuuentus per innouationem uite renouata est . Quidquid autem iudex ignoscit , aduersarius imputare non potest . Unde Apostolus : Si Deus pro nobis , quis contra nos ? ( Uiii . ) Non enim solum cum penitente , imo etiam pro penitente stat Deus , dicens pro ea que in adulterio deprehensa ei damnanda oblata fuerat : Si quis uestrum sine peccato est , prior in illam lapidem mittat ( Uiii ) . Qua sententia illa liberata , cum ei diceretur : Nemo te condemnauit , mulier ? ( ) et illa responderet : Nemo , Domine : Nec ego , inquit , te condemnabo ( ) Nonne recte dicere posset salua conscientia , Non sum que fueram , non sum adultera ? Tamen regularius et modestius improperanti et calumniatori respondendum est taliter : Melius posses dicere , uel , Deus tibi ignoscat hoc peccatum , uel si qua talia sunt , ad exemplum Iesu , cui cum dictum esset : Nonne bene dicimus nos , quia Samaritanus es tu , et demonium habes ( ) , alterum simpliciter negauit , dicens : Ego demonium non habeo ( ) , de alio prorsus tacens . De his hactenus . Abbas Sancti Crispini in presenti nobis cum ad Montem Dei uenturus est , et mandat ut nobis ibi occurratis . Si ergo potestis , facite quod amicus rogat , quia de omnibus tunc melius poterimus conferre , et ad inuicem , et cum priore . Marcam argenti et dimidiam ad faciendum calicem Ellandus canonicus Sancte Marie Remensis legauit uobis . Orate pro anima eius . Ualete . Uii , . Fratribus Molismensibus , Petrus abbas Sancti Remigii . Ad monumentum ordinis nostri cum Ieremie lamentationibus consternatus resideo , et quadruplici alphabeto , quia iam quatriduano madet fetore , uehementer afficior . Fuit , fuit quondam de magno genere et nobili progenie ordo iste procreatus , etiam angelicis uirtutibus morum informator prudentissimus , rerum mundanarum contemptor perfectus , et diuine uoluntatis amator idoneus . Hic hic brachia sua extendit a mari usque ad mare , de omni gente , que sub celo est , portans in ulnis suis usque ad thronum gratie , et collocans in soliis uacuatis et relictis a Lucifero , quando sicut fulgur cecidit in lacum fecis et miserie . O sancti angeli , quot palmites de hac uinea tulistis ad uos , quot ordine claustrali uobis cum consedere fecistis in celestibus in Christo ? Heu , heu ! capite uulpes que demoliuntur uineas ; cucullatos , qui transferunt terminos Patrum , et sepem regularis institutionis diripiunt . Hi sunt , qui retia Domini rumpunt , qui uestimenta Domini diuidunt , qui lancea lingue sue latus iam pendentis in cruce ordinis effodiunt ; intestina religionis in auras exsufflant , et si quid uitalis spiritus remanserat , exstinguunt . Sic armantur filii contra patrem , sic genimina uiperarum uiscera materna crudeliter concutiunt , sic ab ortu suo sepulcrum patens inordinate uiuendo ordini professo aperiunt . Credo moueri uos contra tante sterilitatis auctores , quotiens , iuxta uos aspicientes coronam sanctorum spirituum et beatarum animarum , recordamini prioris seculi , et magne fertilitatis sinus uestros replentis . Si Phinees adesset , forte pugione suo hanc iram placaret . Sed ecce quisque ponit gladium in uaginam , nec est qui accingatur ad uindicandum sanguinem patris . Inde est quod mundus plenus est cucullatis , et pene uacuus monachis . Inde est , quod in area Domini palea non uentilatur , sed fouetur , non exstirpantur spine , sed multiplicantur . Ego , ego unus de cucullatis , uideo iniquitatem , et quid facio ? Nequeo resuscitare ordinem mortuum , et qua patientia inter patricidas exsequias funeris eius celebrabo ? Non ualeo refrenare precipitem cursum ad barathrum , numquid effici debeo socius furum ? Omnes quidem currunt , non ad brauium , sed ad malum , et ego quid ? Optabam cum Apostolo anathema esse a Christo pro fratribus meis . Quis mihi det , ut ego moriar pro te , ordo sanctissime ? in cuius presentia quondam principes cessabant loqui , et superponebant digitum ori suo . Iuuenes abscondebantur cum sederet in porta , et assurgebant , nec audebant addere ad uerba eius . Nunc derident illum iuniores tempore , quia senuit Isaac , et clare uidere non poterat ; senuit Dauid , et calefieri uestibus non poterat . At Moyses Cxx annorum cum esset , nec oculorum caliginem sensit , neque dentes ei moti sunt . Etsi Regule professores , etsi speciem pietatis habentes , sicut Isaac et Dauid , senescendo spiritu tepefacti sunt , et oculi eorum caligauerunt ; tamen Moyses , id est beatus Benedictus claris obtutibus nunc nostras respicit prauitates , et in nouissimo dentibus mordebit , accusando apud Dominum suorum decretorum et regularis professionis contemptores . Forte dicitis : Quid ad nos parabola ista ? Abbas Remensis stylo suo utquid tam mordaciter ex obliquo tangit nos ? Quid de nobis ad ipsum ? Respondeo : Christianitatis societate , ordinis germanitate antiqua , uicinitatis familiaritate noui uos et diligo uos . Doleo itaque , quod nimis extenuatur bonus odor Christi in uobis , tam apud uicinos , quam apud remotos . Doleo quod regionem , imo religionem uestram , coram uobis alieni deuorant : quod tinea usurarum et debitorum substantiam uestram demolitur , quod nobilis puella hactenus duplicibus uestita enormiter exspoliatur . Religionis siquidem , et possessionis dotibus a fundatoribus suis Ecclesia uestra ditata diu floruit ; sed nunc iam exaruit . Gallina illa Molismensis plena plumis , et bene pennata quot et quales de utero suo fetus produxit , dum ex se collegium Cisterciense originario germine pullulauit ! Deus meus , de illo uno ouo quam innumerabilis arena monachorum et conuersorum faciem terre operuit ! quam lucido splendore cutem mundi denigratam per infectam uiuendi negligentiam reformauit et illustrauit ! Respice , respice , Sion , filios tuos , et pelles tuas emarcidas noli contemnere ; sed resume spiritum adolescentie tue , si forte cum Iacob , quasi de graui somno euigilans , audias Ioseph filium tuum in Egypto regnare , et de manu eius famem tuam , imo infamiam possis releuare . Fratres mei , fratres mei , recolligite plumas matris uestre , et replantati suis in membris , conuersationem uestram emendando , substantiam redimendo , odorem bone opinionis comparando , et ad antiquum statum omnia reuocando . Epistola hec non contristet uos ; et si contristauerit , utinam ad penitentiam ! Ualete Uiii , . Priori et fratribus Grandimontis , Petrus humilis abbas Sancti Remigii , manus orationis et pretium . Quanto fragiliores sumus , et de nostris minus speramus uiribus , tanto si sapimus ardentius ualidiora et ampliora emendicamus suffragia . Ue enim soli , quia si ceciderit , non habet subleuantem se ! Si autem fuerint duo , fouebuntur mutuo . Solum estimo , qui nec cum Deo in simplicitate et puritate ambulat , nec fraternum currum inuincibili societate et inseparabili unitate equitat , domini et fratres charissimi , ego uir uidens tam paupertatem quam insufficientiam meam , ubi audio celestes pauperibus erogari dapes , curro , pulso , quero , et de reliquiarum micis offellas quas possum exspecto . Uestrum est , uestrum est , panis oleati buccellas cum Petro apostolo , cum conuenitis ad cenam Agni , sumere , sed et his qui non preparauerunt sibi , partes mittere . Dies enim Domini sanctus est , solemnitas Sancti Ioannis Baptiste , quando ad matrem pulli galline reuolant , et de singulis locis uestris riuuli ad locum de quo exierunt refluunt , ut de paterna instructione et correctione reparato meatu copiosius et fortius iterum fluant . Seruanda et tenenda est hec probabilis et sancta consuetudo ? quia non tantum ab homine et per hominem , sed etiam a lege et Deo hec approbata est institutio . Tribus enim uicibus iubet Dominus in lege , ut Hebreus appareat ante Dominum , non tamen uacuis manibus . numquam autem uanum aut uacuum est , sinus paternos , tanquam sue professionis alumnos , relambere , et nouos inde sibi sapores attrahere . Procul igitur odorans ipse ego tam iucundos et festiuos sanctitatis uestre concursus , prompto animo et uultu submisso . Amen pauper inclamo , et de orationum suffragiis subleuamen expostulo . Hec autem nostra postulatio non usquequaque imbecillis , et carens sustentationis baculo , claudicans sanctum conuentum uestrum ingreditur , quia fratres uestros , qui nostris in partibus commorantur , diligimus et honoramus , et etiam cellam bonam in nostro habetis patrimonio . Hac ergo securus confidentia , uestrorum rogo societatem bonorum ; et cum anima soluto corpore uias ignotas aggressa fuerit , conductum uestrum usque ad meum iudicem deposco . Rescribite , si placet , et quam misericordiam facere disponitis remandate . Ualete . Uiii , . Dominis et amicis suis de Grandimonte , Petrus abbas S . Remigii , salutem . Religioso fraternitatis uestre conuentui et sanctissimis orationibus saltem anniuersaria reuolutione nos commendamus . Uidetur siquidem mihi meatus suos fluuius paradisi quasi ad sinum originalem reuocare , cum de singulis partibus orbis ad diem beati Ioannis Baptiste solemnem contingit priores uestros in unum conuenire . Refluxus iste pretiosarum gemmarum arena ad utilitatem negotiatorum spiritualium redundat , et si quis pretiosas querens margaritas ad littus hoc applicuerit studium sancte negotiationis , nequaquam uacuus et inanis exibit . Ego itaque uir uidens paupertatem meam , sed non negligens , bono et pauco pretio suffragium orationum uestrarum tento emere . Est autem pretium nostrum , rogare , postulare , scribere , et tenuissimas orationes rependere . Si pensatis usum estimationis , parum est quod datur ; si uotum , imo animum deuotum , multum . Estimabile procul dubio est , quod manus legitur : impretiabile , quod animus . Ut enim ait Gregorius , non quantum , sed ex quanto offeratur considerat Deus , id est non quantum pecunie , sed ex quanta deuotione . Suggerimus fraternitati uestre supplicatione humili , quatenus benefactoribus Ecclesie nostre beneficium sancte societatis uestre indulgeatis ; et precipue illis , qui eleemosynas suas faciunt nouo operi , quod ad honorem et decorem domus Dei et beati Remigii inchoauimus . Nam caput monasterii nostri renouare uolentes , cum Dei adiutorio manum ad fortia mittimus . Rescriptum itaque sigillo uestro roboratum mittite , ad excitandos fidelium animos , uestra sancta exhortatione , et orationum concessione . Ualeat sancta congregatio uestra . Uiii , . Cluniacensibus , Petrus abbas Sancti Remigii , salutem . In tanta sanctorum congregatione , et persona nostra , si adesset , uilis et abiecta appareret , et uox exigua , timeo ne et littera rusticana . Loquar tamen in medio uestrum , ut seruus Abraham , ut puer Daniel , ut senex Iacob , non ut Heliu , cuius uenter est ut mustum absque spiraculo . Lego in Scripturis Ieremiam lamentantem , Paulum optantem anathema a Christo pro fratribus suis . Stillicidiis tante charitatis inebriatus , nonne dolere debeo usque ad medullarum compagum discretionem , super ruinam matris filiarum Sion , utique cenobii Cluniacensis ? Nonne hec est urbs fortitudinis nostre , de qua egrediebantur quondam mille per episcopatus , per abbatias , per regum et principum curias , et nunc paucissimi sunt incole eius ? Nonne luminare hoc magnum tenebras obscurate religionis per diuersas regiones illuminauit , ordinem reformando , honestatem docendo , charitatem infundendo , et cetera pietatis officia renouando ? Usque ad sedem apostolicam nonne gradibus humilitatis ascendit ? O domini ! o fratres ! o filii Cluniacenses ! ego ipse apud Sanctum Martinum de campis adolescentulus uerissimis experimentis quod dico gustaui , et uidi ubi erat auro locus , in quo conflabatur . Proh dolor ! Intepuit et consenuit tantus feruor . Quod autem antiquatur et senescit , prope interitum est ; quod absit a uobis , et ab hereditate Iacob ! Melius est certe mori uos in bello uitiorum et uitiosorum , qui more uulpium demoliuntur uineam Domini Sabaoth , quam uidere ultima funera matris uestre et nostre . Repurgate igitur puteos Abrahe , Isaac et Iacob , et zizania superseminata nocte ab inimico eradicate : precipue illud originarium malum , de quo pessima seges ad suffocationem monastice religionis suboritur . Est autem consuetudo comessationum et epotationum , que fiunt completorium . Succidite , oro , hanc arborem malam in sententia uigilum . Adsit uobis gratia Spiritus sancti , qua cooperante constituatis quod Deo sit acceptabile , Ecclesie Cluniacensi utile , presentibus salubre , posteris remediabile . Uii , . Petrus abbas Sancti Remigii magistro G . Puell . Nullum uirtutis dispendium est , ubi ab umbraculis eius uitium extrahitur , ut reuelata facie quod latebat appareat . Hac etate atque his malignitatis diebus , Deus splendescere facit quis sit de gente tenebrarum , uel de populo honorificato diei et lucis , dum stricto ense et uniuerso apparatu armorum hinc inde conglobato , bonum et malum , uirtus et uitium in castris suis manu conserta cominus acriter dimicant . O quam pompose phalanges Philistinorum , multo numero et propriis uiribus confidentes uibrant hastas , intorquent sagittas toxicatas ueneno secularis glorie , aduersus Israel populum humilem , pusillum gregem , de se nil presumentem ! Ab initio enim , ex quo in ueritate non stetit homicida ille , qui tanquam fulgur de celo cecidit , multiplicata sunt mala super terram ; et rarescente tam uirtute quam religione , super numerum excreuerunt mulieres , Egyptiorum nimirum et Hebreorum ; adeo ut uix septem mulieres apprehendant uirum unum , et pretiosior sit uir auro , et homo mundo obrizo . Queris forte , quid intendat hoc nostrum prouerbium ; et quare hanc proposuerimus in exordio litterarum nostrarum querimoniam . Res ipsa sine dubio , et ratio temporis nodum questionis soluit , dum in errore schismatico , qui uidebantur columne esse in domo Dei , procliuius elabuntur , pro buccella panis et pro gloria carnis , que tanquam fenum tectorum euanescit , quod priusquam euellatur exaruit . Uident et agnoscunt homines , quod draco tertiam partem stellarum de celo se cum deiecerit , nec exterriti tam foedo et crudeli exemplo abhorrent ire post Satanam , et detinere ueritatem Dei in mendacio . Una hec de plagis Egypti , que filios Israel non tangit , sed filios huius seculi , qui querunt que uidentur et temporalia sunt , non ea que non uidentur et eterna sunt . Secunda autem similis est huic , que maxime debacchatur in partibus uestris transmarinis , ubi rex Anglie omnes pene canes sic elingues reddidit , ut mutire non ualeant , ne dicam latrare . Superenatauerunt tamen aliqui , qui timebant ne simili tinea corroderentur , et tabefierent fauces eorum : de quibus est Cantuariensis cum domestica familia sua , ex quibus unum habemus catulum , Ioannem de Saresberia , qui non facit animam suam pretiosiorem se , sed domine Egyptiace auferenti tunicam non tenuit prius dimittere pallium , quam stupro falsitatis corrumpi , et nudus reiecta sindone nudum sequi desiderat Christum . Bone amice , et tu de illis es ; nam et loquela tua manifestum te facit . Quamuis enim cum nube umbrosa latites , et corporaliter cum illis habites , qui de lateribus aquilonis frigescunt , tamen corde bono et optimo , tanquam uere philosophie discipulus , respicis ad austrum , et exspectas inde Paracletum , qui nebulas istas aduentus sui illustratione expellat . Faciet autem hoc , cum sibi beneplacitum erit . Interim offero tibi me et mea , et rogo ut si opportunum fuerit , et necessitas aliqua exegerit , apud archiepiscopum bonum nobis teneas locum . Uii , . Magistro presbytero charissimo amico suo Petrus abbas , salutem . Memor temporis illius , quo feruente non minus studio , quam etate , in Cellensi monasterio simul commorati sumus , attendo plurimum detraxisse cursum interlabentem a corpore ualetudinis , ab animo lectionis et meditationis . Inexplebili siquidem desiderio , nec oculus uisu librorum , nec auris satiabatur auditu lectionum . Harum extremitatum Deus erat et medius , et primus , et ultimus . Saluo nam que ordine , salua diuine laudis debiti pensione , legebam leges , nec amittebam , uel omittebam consuetas orationes . Nunc autem , amice bone , cure et sollicitudines , que me a iuuentute decerpere non destiterunt , quotidie accrescunt , et ut mihi uidetur , obsidionem perpetuam contra me firmauerunt . Si quid roris gratie , si quid pinguedinis misericordie raptim , et quasi furtim , de diuinis cellariis interdum attraxit spiritus meus , de repente subitus et intempestiuus totum absorbet nimius estus . Unde clamo ad Deum : Anima mea sicut terra sine aqua tibi ( Psal Cxlii ) . Hoc de interiori . De exteriori uero statu , gratias ago benignissimo Deo meo , quia in omni prosperitate et pace sum , tamen qualem potest dare mundus . Libenter uos uiderem , et senectutem meam uel ad tempus sub alis beati Remigii fouerem . Magister Ioannes de Anglia , quondam clericus noster , electus est Carnotensis . Munusculum uestrum accepi , et gratias ago . Ualete . Ui , . Tanquam de sepulcro Domini species aromaticas , quibus Nicodemus et Ioseph Dominicum corpus perunxerunt , in monumento litterarum tuarum excepi , et tam ori quam odoratui apponens , spiritum super mel dulcem non semel legendo attraxi . Nihil fetidum , nihil foedum , nihil emortuum uiuus ille sermo tuus , nitidus , et sale sufficienter respersus continet . Uiuit memoria accepti beneficii , relucet narratio compacti amoris , stylus elimatus pondere sententiarum et ornatu uerborum refulget sicut sol in clypeos aureos , usque ad diuisionem anime et spiritus pertingens . De intimo et profundo cordis uenas celesti unguento repletas ad medium educit , et pulcherrime puelle de terra Israel speciem spectaculo angelorum et hominum sistit . In uestitu enim deaurato per auctoritates diuini eloquii et colores rhetoricos , in lecto eburneo propter uerum et castum sermonem quiescentem hanc inueni , sine macula mendacii , et ruga duplicitatis . Spiritus ueritatis talem solet sobolem in mente sancta gignere , et spiraculum uite insufflare , ne mens amore diuino grauida aliud possit parere , quam concepit . Cum adhuc esses , dilectissime , in atrio exteriori et seculari habitu , per foramen nobis incognitum , manum submittebat ad anime uentrem inuisibilis ille amator , et demulcebat uiscera iam iam sibi legitimo matrimonio copulanda , suauitate sibi certe et tibi forte cognita . Quales autem nunc tibi amplexus porrigat , que oscula offerat , cuiusmodi fetus conferat , nemo nouit , nisi cum in sermone uel in scriptura partus latentem gratiam prodiderit . Secretum tuum tibi , secretum tuum tibi . Admittendi tamen saluo silentio sunt amici illi , cum quibus omnia sunt communia , qui non inuident , sed congaudent fortunis prosperis ; qui optant et dicunt , Crescas in mille millia . Credo me Petrum cum Ioanne assumendum , etiam in transfiguratione , etiam in morte , etiam in resurrectione . Non me prefero Ioanni , qui recubuit super pectus , sed presumo post Ioannem et stationem habere , et castra nostra ponere . Habeat ut dignum est Iesus cum Patre suo et Spiritu primam in te sessionem : habeat Uirgo secundam ; habeant sancti in ordine suo tertiam . De incolis autem terre M . Ioannes primam , ego , si placet , secundam ; aliis quibuslibet non inuideo tertiam , et deinceps . De his hactenus . Si medicus essem , et medicinam qua repellerem infirmitatem tuam nossem , omnimodam curam adhiberem . Quia uero id non possum , facio quod possum . Mitto tibi species qualescunque nostras , utinam in nomine Iesu eis mandare possem effectum salutis et sanitatis ! Ui , . Domino Richardo regulari canonico Petrus abbas Sancti Remigii . Presentium lator bene uobis notus , uiua uoce que apud nos geruntur poterit referre , atque ideo parcius uoluimus scribere . Una enim littera , non atramento sed spiritu Dei scripta in corde nostro et uestro , amplius sufficit quam multa librorum congeries , que est uera et firma charitas . Hec non delebitur in diluuio aquarum multarum , quia aque multe non poterunt exstinguere charitatem . Hec nullo incisorio sollicitudinum , siue occupationum radetur ; hec nullo igne tribulationum et malorum conflagrabit . Charitas enim nostra numquam excidit . Hanc legere potestis sine sole in die , sine lucerna in nocte . Hanc oro ut legatis , cum sanctis altaribus assistitis , et in conspectu angelorum atque omnium celestium uirtutum . Lectio ista sine Tu autem continuetur . Nullum in auribus Domini Sabaoth strepitum faciet . Non a quiete sua Christus excutitur sonitu huius lectionis , non interrumpitur silentium celi , non excitatur sponsa illa , que habens inter ubera sponsum , leuam ipsius sponsi sub capite , et dexteram in amplexu habet . Ualete . Uii , . Petrus abbas Sancti Remigii , Richardo . Etsi non est sermo in lingua mea de inopia scientie , tamen in manibus habeo signa de plenitudine amicitie . Fontes qui precedentibus annis rupti sunt et aperti , usque ad diluuium aquarum multarum , presenti anno siccati sunt , et aruerunt usque ad defectum herbarum et uirgultorum . Hec siccitas linguam quidem et fauces tangere potuit , sed non uenam dilectionis attigit , nec oleum de capite defecit . Manabit certe cum uita , imo sine dubio , et ultra . Nam charitas numquam excidit ( I Cor . Xiii ) . canonico Meritone . Adipe et pinguedine spirituali refertas ex parte tua recepi litteras , quibus cibatis et potatis , saluo quadragesimali ieiunio , factum est in ore meo tanquam mel dulce , et medulle replete sunt uberrima exsultatione . De uase siquidem bono et optimo eructauit stylus tuus uerba bona , uerba consolatoria , que me a diluuio aquarum multarum ad arcam Noe , qui interpretatur requies , prouocant , et de claustrali disciplina non solum cogitare , sed et scribere exorant . Promptum me et facilem nosti in omni obedientia , sed uinctum et occupatum laboriosa sarcina , cui noua alluuione accreuit et accessit renum grauissima infirmitas . Non credas quod de solito luti et lateris penso aliquid imminuerit urgentissima principis tenebrarum harum exactio . Componit quotidie strues lignorum , in negotiis addit paleas , et stipulam siccam in nugis et uanis discursionibus . Uexatus denique plagis uariis orationum , psalmodiarum , sanctarum meditationum , eleemosynarum , magis ac magis cor eius induratur , negans licentiam deserto abeundi et immolandi Deo sacrificium iustitie et innocentie . Quomodo itaque in manicis ferreis detentus , et supra modum fame lectionis et otii exinanitus , speciosa deserti dinumerare , et claustralem disciplinam possum funiculo prophetico dimetiri ? Non potuit Iosue filiis Israel terram promissionis sorte diuidere , donec terra quieuit a preliis . Utinam ueniret Sabbatum delicatum ! utinam pax requiesceret in cubili nostro ! utinam iubileus annus celebraretur ! ut sic rediret cor ad possessionem suam , et seruus peccati , corpus mortale ad libertatem suam . Interim tamen claustralis disciplina non atramento , sed exercitio compingatur , quia is qui sub lege est non Moysi , sed Augustini , aut beati Benedicti , si precepta seruauerit , premia habebit . Compendiose et succincte claustralem disciplinam uno illo uerbo complector , quo Pharao usus est ad Ioseph : Ego , inquit , sum Pharao , absque tuo imperio non mouebit quisquam manum aut pedem in omni terra Egypti ( Xli ) . Sanctissima et equissima disciplina in claustro , ut nihil agatur , nihil dicatur , nihil habeatur , nisi cum abbatis licentia , ut nec oculus egrediatur constituta , nec manus moueatur ad illicita , nec pes currat ad prohibita . His neruis corpus religionis compactum immobile stat , fundamentum habemus , preter quod nulla firma est religio . Uiii , . Amico suo charissimo R . canonico , Petrus abbas Sancti Remigii . Unum quaternum iam impleueram de disciplina claustri , et mittere per presentium latorem plurimum festinabam . Sed dissuasum est ab amicis , ne opus imperfectum amico mitterem , propter rapaces curiosorum manus et oculos . Nam si uiderent , aut abiicerent , aut retinerent . Si abiicerent , forte conculcarent . Si conculcarent , nullum delectum habentes inter utile et inutile peccarent . Si retinerent , aut legerent , aut scriberent , aut negligerent . Si legerent , aut scriberent , scabrosam forte lectionem et minus compositam offendentes , imperitie et presumptioni , non festinationi imputarent , quatenus mihi merito illud prouerbium ascribatur , quo dicitur : Onos lyras , id est , asinus ad lyram , aut rescriberent , et nostra uitia perpetuarent . Si negligerent , quantum ad illos in uanum laborassem , et perisset opera et impensa . Quicunque igitur fidelis nuntius post paucissimos dies occurrerit , casibus fortuitis me committens , mittam que ad petitionem tuam de disciplina claustri scripsi . Ualete . Ix , . Petrus abbas Sancti Remigii , R . canonico de Meritonia . Simul mouentur et manus ad tibi scribendum , et nuntius ad iter arripiendum . Non sum immemor antique nostre consuetudinis , quia inuicem solebamus quamlibet informes conceptus nostrarum meditationum communicare . Ego ut senex sensu exinanitus , etate fessus , occupatione irretitus , iam parere fetus idoneos ad legendum deficio . Consulens autem naturali erubescentie mee , potius abortiuos meos infra latebras suas sepelio , quam extra cum pudore profero . Quis enim ramus fronde et fructu formosus de ueternoso et emortuo trunco pullulabit ? fons aridus et cisterna dissipata quas irrigabit areolas , cum nec gutta supersit ad proprias consolandas uenas ? Uetus itaque homo qui corrumpitur , nouitate spiritus renouandus esset : nisi et ipse spiritus sua negligentia inueteratus iuxta Apostolum prope interitum esset . Altera istorum uetustas apparet , altera latet . Periculosior autem est latens quam apparens . Nullum enim periculum est , cubile uitiorum , corpus animale , hospitium de impossibilitate peccatis non exhibere . Optimum equidem est non peccare : imo et nolle ; sed et bonum et non posse . Fomes siquidem peccati utitur etate iuuenili , uelut fornace , in qua tres pueri a rege Babylonio mittuntur , et membra puerilia , tanquam ligna flammis apta , obstinacissime succiduntur . Cum uero senectus euiscerauerit medullas corporis , et omnino debilitauerit legem membrorum , que repugnat legi mentis , conquiescunt strepitus uitiorum , et quia non habent ubi caput reclinent , exeunt , et deserta circumeunt . Potius ergo letandum quam dolendum de ista oppressione , que magis operatur uitam quam mortem , remedium quam excidium . Hec est apparens et parum nocens uetustas . Latens uero , quia nescitur , minime aut tarde curatur . Unde Isaias : Uulnus et liuor et plaga tumens non est circumligata , nec curata medicamine , neque fota oleo ( I ) . Quis enim medicinam morbo porrigeret , quem nec oculus , nec manus attingeret ? Solus itaque Dei Spiritus , qui omnia scrutatur , spiritum nostrum curat , uiuificat , et renouat . In medio istarum uetustatum positus , spiritualem timeo , corporalem iam sperno . In fundo uite mee , ubi sera parcimonia est , de reliquiis prime preuaricationis iamiam feces limosas exhaurio , et lutum uespere indurandum et arescendum presentio . Iesum tamen , non minus sapientissimum quam benignissimum figulum , exspecto ; qui de uase fictili , usque ad minutissimum puluerem effracto , potest aliud in resurrectione uas facere in honorem , ut sit clementior , ne dicam cautior , aut potentior in reficiendo , quam in faciendo ; ut sit maior gloria secunde domus , quam prime , et Adam qui primus factus est in animam uiuentem , denuo fiat in spiritum uiuificantem . Hec spes in sinu meo reposita , excitat uota mea mortem non timere , sed amare , non fugere , sed patienter exspectare . Interim neque dormitare neque dormire uolo , sed iuxta Sapientis consilium quecunque possum instanter operari . Hinc est quod nobilem ecclesiam nostram tam in fronte quam in uentre , cui caput secundum se deerat , fabricandam suscepimus , et ut speramus , cum Dei adiutorio perficiemus . Uii , . Petrus abbas S . Remigii monacho de Sancto Bertino . Sermones nostros , quos tanquam plumas inutiles et superfluas quatuor uenti celi per diuersa proiecerunt , habere desideras . Si legisti , nonne exsangues sensibus sententiarum et enerues tenuitate uerborum inuenisti ? Si non uidisti , quis persuasit tantopere te querere , quos inuentos statim habeas respuere ? Curiositas , an studii assiduitas te urgent , uilissimi hominis herbas et cortices insipidos mendicare , cum sedeas ad mensas diuitis Augustini , benigni Gregorii , pecuniosi Hieronymi , gloriosi Ambrosii , Bede omnium monetarum nummosi , profundissimi tanquam maris magni Hilarii , suauissimi eloquii Origenis , et aliorum innumerabilium , quorum nec micas sub mensa dignus sum colligere ? Si noua placent , ecce magistri Hugonis ; ecce S . Bernardi , ecce magistri Gilleberti et magistri Petri scripta , in quibus nec rose , nec lilia desunt . Nostra uero scripta nec de profundo hauriunt , nec de alto propinant , quia uerba nostra sunt arentia , forte et sterilia . Intentione tamen hac frequenter admoui tabellis stylum , quatenus uigiliis solemnitatum saltem media hora occuparem me contemplationi sequentium gaudiorum , et subtraherem me a tumultibus me opprimentium iugiter secularium sollicitudinum . Idcirco imperfectos inuenies multos de sermonibus nostris , quia post horam aliquando negligentia mea , aliquando occupatione ingrata , conceptum fetum parturiebam infectum et imperfectum , nec saltem sicut ursa lambendo promouebam postea ad plenum partum . Ecce hoc erit tibi signum , si quando in manus tuas uenerint , qui nostri sunt , si imperfecti , si squalidi , si rusticani , si male amicti prodierint . Tamen da ueniam , quia pudibundi non se ingerunt , sed compulsi uix publicum ferunt . Ui , . Petrus abbas S . Remigii monacho de Reddinges . Litteras uestre amicitie ad manum non habebam , cum nata occasione uobis scribere decreui . Frater enim uester magister Willelmus se cum eas asportauerat . Tenorem quoque illarum non bene memorie commendaueram ; unde nec recapitulare potui , que precipua et digna erant , siue responsione , siue preconio laudis . Tenuissime siquidem reminiscor , quia tanquam in opaca silua , tam sensuum quam uerborum grandis in eis preiacebat materia , de qua sapientia excidens columnas septem , domum Salomonis , siue templum Domini posset construere . Itaque factus tanquam uir , qui pre inopia racemos colligit in autumno , non mihi occurrit , quod uellem prestare amico uenienti de uia , uel anime esurienti , magis ex copia quam ex inopia . Equidem non ignoro patere uobis spatiosa illa deambulatoria , ubi omnia ligna paradisi , ubi uitis abundans in lateribus domus Dei , ubi promptuaria eructantia ex hoc in illud , ubi delicie deliciarum , ubi cantica omnium letantium de sponsi presentia et sponse magnificentia . Puro nam que pectore quid iucundius , quid ditius , quid appetibilius ? Ibi Deus , ibi angelus , ibi uirtus , ibi iuge conuiuium , ibi solemnitas solemnitatum , ibi mensa refectionis , ibi somnus quietissime pausationis . Potoria sunt que ibi presentiuntur , quam ea que dicuntur . Sic enim in Psalmo loquitur talis conscientia : Non est sermo in lingua mea ( Cxxxix ) , id est que corde sentio , ore non profero . Sic de uobis sentire mihi persuadet fama publica , sic testatur conuersatio sancta , et integra atque inuiolabilis propositi obseruatio , quam fortius tenetis proficiendo , quam inchoaueritis arripiendo . Contra faciunt , qui cum spiritu coeperint , carne consummantur . Panes nostros , si tamen nostros , libenter comeditis , et scripta nostra sublimiori honore quam decet excipitis . numquam enim de tam immundo uase emanat aqua digna ad sorbendum , uel de tam furfureo et cinereo clibano mundus egreditur panis . Dilectio tamen , que cinerem tanquam panem manducat , in uobis abundans , uilia queque amici pretiosa reputat , et pallio honestiori ignobilia nostra , circumuenustat . Sed utinam lima correctionis uestre omnia scripta nostra explanata essent et emendata ! Ui , . Iniqua sorte secularis occupatio , et eternorum affectio , sollicitudinem nostram diuidunt . Sesquialteram nam que et supra anime nostre portionem negotiatio temporalium actionum sibi , nullo interueniente bone fidei contractu , uindicat , et mihi de me uel exiguam partem non relinquit . Passam denique iniuriam in alios referre , non minus stulti quam iniuriosi est . Sumpto siquidem probabili et noto de prope argumento , cauere quisque debet , ne de alieno egrotet incommodo . Igitur de quantulacunque relicta mihi portione quietis , siue furtiui otii , subdiuidens indulgeo amico modicum de modico . Gratia quoque tui facio licitum , quod de facto , non de iure , pene redditur illicitum . Sola etenim non licent , que sola licere deberent . Ea uero plurima et sine licentia sese ingerunt , que salutem magis impediunt quam expediant . Unde ergo exordiar ? Quam solemne , quam deuotum acturus sum uicinis congratulationis conuiuium , qui quasi de morte recepi amicum ? Plus falsi quam ueri rumores serere populares , in multis expertus , fallaciam eius equitatis iudicio condemnare soleo . In hoc autem articulo , mendacio ramusculose uerbositatis gratias ago . Iam nam que a multis retro annis te in fata concessisse acceperam ; quod ueraciter falsum esse nuper , quasi de graui somno euigilans , gauisus sum , in eo quod adhuc nostre sortis et uite consortem te esse audiui . Equidem de numero amicorum nostrorum ex eo habere te censui , ex quo scripta tua legi . Amplius autem nostre amicitie uincula tenacissima intexere debet , quod ex toto corde compassus , Deo animam tuam , quam de corpore euolasse ad sinum matris misericordie credebam , non semel commendaui . Uicem ergo debes nobis , si recte de amicitia iudicaueris . Quam idcirco obnixe expostulo , quia nescio qua hora , quod de te falso opinatus sum , mihi indubitanter contingat . Et uideo uiscera misericordie Dei nostri fines uestros copiosa benedictione respersisse . Pretiosi nam que martyris Thome Cantuariensis archiepiscopi occasus , orientalem nobis fenestram aperuit , et de fidei atque patientie sue splendore angelicas tenebras illustrauit . Que enim terra tantum de se palmitem protulit , ministeriales celicolas , angelicas utique uirtutes , pro tanto fructu in sinu suo recepto , perpetuo conciliauit . Qua itaque ratione non sepe et frequenter reuisitent terram , de qua tantum thesaurum suis gazis intulerunt ? Credo manum cultoris , siue agricole , de quo dicitur : Pater meus agricola est ( Xu ) , uenas et ualuas nubium suarum nondum inclusisse , ut abstineat benedicere terre , quam compluit sanguine magni sacerdotis Thome . Non immerito igitur undecunque populi aduenientes , et tumbam illius uenerantes , benedicunt genti , populo et nationi , de qua tantus Christi testis ortum habuit . Exora itaque sancta eius merita pro amico tuo , et si qua habes noua scripta mitte nobis . Quero a te , memor fauorabilis non odiose altercationis dudum inter nos habite , utrum ficta morte emendatus , errorem qui non de odio , sed de summo , aut plus quam summo fauore Uirginis uirginum uenit , deleueris aut delinieris . Uellem ergo uidere , si quid de uera morte simulata mutauerit , cum absque precipiti ambiguo uexatio inferni , etsi non salubriter , tamen penaliter , colonum suum doceat ubi errauerit . Emulanda certe , imo cumulanda imitatione , seria illa non sera preoccupatione anticipat mens cauta et prouida , quotidie aduocans celum et terram cum omni circumlustratione angelorum , hominum et demonum , acta singulorum proferentium , et debita tormenta allegantium . Felix anima , que talibus assueta preludiis , fallaces et feroces tempestiue precidit malignorum accusationes , uindictam iudicialem de se ipsa a se ipsa exigens et soluens , ut uentilabrum non inueniens , quod uexando excutiat , sola grana eternis apothecis reponat . Quid igitur de imagine ista transumpseris , rogo mandata litteris mittere amico non dedigneris . Tuus enim mihi placet et stylus et animus . Uale . Ui , . Iam in desuetudinem pene abierunt reciproce salutationes , quas tu bonus sub ouina pelle mihi solebas mittere , et ego qualis qualis tibi . Nescio utrum modo sis melior , quam tunc , uetustior tamen et nigrior es , et terre propinquior . Exspecto facetias istas nostras a te cum usura statim solui . Prouolutus ergo pedibus teterrimi idoli , peto indulgentiam de nullo reatu . Mando tamen ut uenias ad festum nostrum , quatenus tua pulcherrima et sanctissima facie tota solemnitas illustretur , et ore illo ueridico anime nostre a plagis et uulneribus suis curentur . Interim mando tibi negotia nostra , que tibi frater iste et socius tuus in colore et facie dicet . Uale , et ora pro nobis . Tua enim oratio penetrat celos . Ui , . Petrus S . Remigii , Nicolao monacho S . Albani . Uacui et uacantis animi esset , singulis que in litteris tuis sunt recapitulatis , sigillatim ad uerbum respondere . Summam itaque responsionum mearum constringens , et potioribus epistole tuis dictis astringens , pacis et bone patientie pactum prius hinc inde interpono , ne quis nostrum cuiuslibet commotionis scintilla pro quolibet uerbo aduratur uel inflammetur . Sola mihi sancti Bernardi iniuria donetur , et quecunque et undecunque uis iacula conglomera , siue ut meam rusticitatem confundas , siue ut de sensu meo uilissimas sententiarum quisquilias excutias ; siue ut thesauros tuos homini pauperi aperias , siue ut nescientem doceas , et sensus tuos fortissimis assertionum repagulis stabilias . Aggredior igitur phantasmata tua , lenocinantia quidem pulchritudinis specie , sed titubantia stabilis fundamenti egestate . Quidquid enim Scripture basibus auctoritatum non supportatur , nullius roboris stabilitate fulcitur . Nec indignetur Anglica leuitas , si ea solidior sit Gallica maturitas . Insula enim est circumfusa aqua , unde huius elementi propria qualitate eius incole non immerito afficiuntur , et nimia mobilitate in tenuissimas et subtiles phantasias frequenter transferuntur , somnia sua uisionibus comparantes , ne dicam preferentes . Et que culpa nature , si talis est natura terre ? Certe expertus sum somniatores plus esse Anglicos quam Gallos . Cerebrum nam que humidius fumositate stomachi citius inuoluitur , et quaslibet imagines in se ipso depingit , que ab animali uirtute utcunque spirituali deferuntur , et ex occupatione omnium , tam naturalium quam animalium , seu spiritualium uirtutum , infra iudicii ueritatem confinguntur , ut phantasmata seu somnia appellentur . Non sic cauernosa , non sic aquatica Gallia , ubi sunt montes lapidei , ubi ferrum nascitur , ubi terra suo pondere grauatur . Quid ergo ? non cito a suo sensu mouentur , et ueritatis auctoritatibus tenacius innituntur . Meus est , inquit Dominus , Galaad ( Lix ) , id est , aceruus testimonii , et , in ore duorum aut trium testium stabit omne uerbum ( Xuiii ) . Leue est ergo omne uerbum , quod neque testimonio solidum , neque auctoritate uerum est . Nec est alicuius momenti quidquid humani sensus ingeniosa fornax commentata fuerit , si examine careat ueritatis . Pondus siquidem sanctuarii , quo tam merita quam premia angelorum et hominum appenduntur , clausura dispensabili penes ueritatem in arca iustitie perpetua reconditur custodia . Uagatur itaque uanis euolationibus per era , qui nullius auctoritatis fundamento affixus , arundinea uolubilitate et mobilitate circumagitatur , et hospes testamentorum Dei nullis detinetur certis mansionibus . Mira uirtus ueritatis , que aduersarios deprehendit nolentes et nescientes in astutia sua . Fugitiuos nam que suos frequenter urget ad laqueos ineuitabilis conclusionis , ut capiantur et illaqueentur sermonibus suis , dum inuiti uera loquuntur , et quod non sentiunt corde , exprimunt ore . Inde est , frater Nicolae , quod ridendo uerum dixisti , cum me fixum , te mobilem scripsisti . Me petram uocasti , et concedo , si pro constantia , non pro duritia intellexisti . Sum quidem natura , professione , et iam etate ac uoluntate , sicut nomine Petrus , petrinus , radicatus , et fundatus in montibus sanctarum auctoritatum , et in medio petrarum , ubi mater Ecclesia nidificat in foraminibus petre , et in cauernis macerie . Hinc non exeo , nisi ad uocem rotarum , que in se habent spiritum uite , et stant ac mouentur , tanquam uolubiles cum animalibus senas alas habentibus et oculos ante et retro . Securus sequor , quia facies leonis precedit , ne aliquid noceat ; facies hominis , ne aliquid decipiat ; facies uituli , ne uanitatis aliquid interueniat ; facies aquile , ne aliquid dubietatis remaneat , uel tarditatis prepediat . Regula ueritatis tornauit rotas istas in circino et orbe ueritatis eterne , que de mente diuina procedens tante apud Deum maiestatis est , ut in summo uertice lucis inhabitabilis resideat , tante auctoritatis , ut nullius ditioni subiaceat ; tante maturitatis , ut numquam uultum deificum deponat ; tante certitudinis , ut nulla mutatio aut uicissitudinis obumbratio in ea incurrat ; tante seueritatis , ut nec Lucifero peccanti in celis locum relinquat , nec homini a Uerbo assumpto petenti : Si possibile est transeat a me calix iste ( Xxui ) , crucem et mortem remittat . Hec eterno tramite stelliferas deambulans regiones , imbrem matutinum et serotinum distillauit , et sublunarem regionem arentem mediante nube uirginea , riuis de sanguine et doctrina illum perpetuis irrorauit . Collactanea eius misericordia , saluo iure priuilegii inuiolabilis , leges mitiores et iura tolerabiliora ab ea impetrauit , quatenus peccatorum remissionem et exsilii releuationem speraret , qui in regno ueritatis correctis erroribus et emendatis moribus uiueret . Neutra tamen sororum istarum adulationum lenocinia admittit , quin potius tanquam fila aranearum uehementissimo turbine corrumpit , et tunicam inconsutilem , tam illi quam matri eius , fideli textura componit . Bone amice , quid facit stuppa , ubi de auro , hyacintho , purpura , cocco bis tincto , et bysso retorta sacerdotalis contexitur uestis , et celo , sole ac luna pretiosior et purior summo sacerdoti aptatur cidaris ? Prorsus nihil ad nos , nihil ad angelos dignius et melius de omnibus thesauris suis protulit eterna Trinitas , quam templum uirginale , et holocaustum , quod ad immolandum ex eo traxit et extraxit Uerbum Deo Patri coeternum et consubstantiale . Sic corde credo , sic ore confiteor . Nonne et tu ? Imo uehementius , ne dicam immoderatius tu . Totum te expendis in laude Uirginis , et ego quid ? Impendo plane , et expendo , et superimpendo . Tu contendis honorare conceptionem , et ego predestinationem , ac totam eius retro progeniem ; tu rosam , ego etiam spinam ; tu florem et fructum , ego corticem et folium ; tu apparentia , ego latentia ; tu farinam , ego furfurem : tu panem , ego cinerem ; tu solium , ego scabellum ; tu substantiam , ego picturam . Si cursum eius fas esset distinguere , et sequestrare in mente diuina a collegio cunctorum creatorum , mitterem animam ab initio predestinationis , ut sequeretur adorando , sancta et suprema ueneratione colendo eius uestigia . Repetenda tibi , imo noua et longa expetenda peregrinatio , non ad sanctum Thomam archiepiscopum in Anglia , sed ad sanctum Thomam apostolum in India , quia semper interero conuenticulis , ubi Domine nostre digna celebratur commemoratio , siue nominetur Conceptio , siue Natiuitas , siue Assumptio , siue alia quecunque ueneratio . Cum ergo una gradiamur uia , quid ad rem si diuersa sit semita ? Tu sinistram tenes semitam , quare murmuras si ego teneo dexteram ? Si tua tibi displicet semita , quia et larga et charitatiua est nostra , cedo ; et concedo tibi locum iuxta me . Prouerbium est : Non sunt dimittende ueteres uie propter nouas . Quis sanctorum , quis antiquorum non ambulauit semitam nostram ? Credo et uere fateor , si in hoc errassent , et hoc eis Deus reuelasset . Quibus enim sua tam familiariter reuelauit consilia , ut etiam ad supplementum euangeliorum , epistolarum , et prophetarum , perpetua stabilitate canones et decreta statuerint pari pene obseruantia tenenda cum Euangelio , hoc solum eis tacuisset , si periculosum esset ? Sed forte dices mihi : Audesne , tu , qualiscunque abbas , occludere puteos semper continuande deuotionis , et profundius quotidie fodiende uenerationis ? Nonne eodem spiritu potantur moderni , quo et antiqui ? Nonne , ut ait Hieronymus , in templo Dei quisque pro uili portione offert , alius aurum , alius argentum , alius lapides pretiosos , alius , ut ad uiliora ueniamus , pilos caprarum , et cetera ? Non erat ab initio Natiuitas Uirginis in Ecclesia solemnis , sed crescente fidelium deuotione , addita est preclaris Ecclesie solemnitatibus . Quare igitur non similiter et diem Conceptionis obtineat sedulitas Christiane deuotionis ? Ad quod ego : Cataractas celi et fontes abyssi libentius in obsequium Uirginis soluerem quam clauderem : et si filius eius Iesus aliquid omisisset in prerogatiua exaltationis sue matris , ego seruus , ego mancipium , non quidem de effectu , sed saltem affectu supplere gestirem . Mallem certe non habere linguam , quam aliquid dicere contra Dominam nostram . Ante eligerem non habere animam , quam uellem eius extenuare gloriam . Licuit quoque , semper que licebit sponsam Christi Ecclesiam , que in terris peregrinatur , secundum mutationes rerum , personarum et temporum , uariare rationes decretorum , et noua adinuenire medicamina remediorum ; et statuere sanctis adeptione glorie frequentiam solemnitatum . Est tamen auro locus in quo conflatur , et habet argentum uenarum suarum principia , sedem Petri et curiam Romanam , que claues celi principaliter tenet ; et clausura consiliorum Dei reserata dispensante Deo , unguentum gratie a capite usque in oram uestimenti habet compluere . Hec sedes Petri , id est petra in qua Moyses residet , uidelicet lex Dei immaculata conuertens animas , fragosa queque hereticorum conciliabula elidit et allidit , profanas uocum nouitates resecat et rescindit , superflua confodit et iugulat , hiantia et ecliptica complet et illustrat . Utinam salua ueritatis auctoritate , lance communis concilii , hec domina et moderatrix totius Christianitatis , conceptionem Uirginis librasset et approbasset , et a mari usque ad mare hanc propagasset ! Sole , id est apostolico , ac luna , id est curia Romana preeunte : tam secure quam expedite , in lumine uultus eorum gressus meos ponerem et disponerem , ex hoc uidens uitare lubricum , et sequi solidum et securum . Nihil in Ecclesia pessimius presumptione erronea , nihil stultius presumptione temeraria , nihil odibilius presumptione noxia . Utcunque uero tolerabilis presumptio pia , sed non satis probabilis . Abstinere certe ab omni presumptione uolo : gradatim tamen seruatis distinctionibus premissis secundum magis et minus . Iam destitissem ultra de preiacenti materia scribere , non condemnans errorem tuum , si error dicendus est , qui de pietate uenit , nec me opponens gloriosissime Domine nostre , cuius non solum terram , sed et puluerem lingere summas diuitias reputo : precipue cum in calculo epistole tue asseras , nullatenus te posse moueri ab eo quod scripsisti , dicens : Quod dixi dixi , quod scripsi scripsi ; nisi lapidem offensionis et petram scandali in eadem epistola tua coniecisses . Dicis , Domine nostre animam non solum in passione filii gladio transfixam , sed etiam in conceptionis sue contradictione . Hic bonus dormitauit Homerus . Bone magister , numquid non mea et tua Domina super choros angelorum exaltata , sic omni plena et circumfusa est gloria Patris , et Filii , et Spiritus sancti , et sanctorum angelorum , ut nullatenus nostris indigeat obsequiis , nostris neque uioletur aut molestetur negligentiis quantum ad se , neque melioretur beneficiis ? Esto , nostra placent ei obsequia , numquid passibilis adhuc est eius anima ? Fides supplet irrefragabilem conclusionem , ut uera impassibilitas et immortalitas nullas admittat molestias , ne ad supera transeant feces malorum , que inferos exercent pro pena peccatorum . Hic lapis est offensionis . Petra uero scandali est , quod beatissimum Bernardum debita exuis ueneratione , et uerborum iacula post eum emittis , tanquam famam eius possis extenuare , uel gloriam euacuare . Bona fide qua te diligo , et fidelissima charitate laudo , consulo et rogo , ne amplius in celum ponas os tuum , quia nisi caueris tibi , in caput tuum recasurus est lapis quo ferreum uis penetrare celum . An excidit a mente tua omni sancto competere , flagellum non appropinquabit tabernaculo tuo ? ( Xc . ) Super quem certe ceciderit lapis iste incaute missus , conteret eum . Subrides , et forte nondum correctus labia mordes , Que , inquiens , huius Bernardi sanctitas , que religio , que meritorum prerogatiua ? Nullus sum ego ad illius sancta preconia referre f . referenda . Uita eius , fama eius , opera , scripta , miracula , fides , spes , charitas , castitas , abstinentia , mortificatio demum in membris eius , sermo , uultus , habitus et gestus eius , et his similia , ipsa sunt que testimonium perhibent de eo . Pretermitto ista omnia , si nondum emolliri cor tuum potuit : unum est , in quo clauis in altum defixis arbitror me te apprehensurum , et in amorem sancti Bernardi liquefacturum . Alumnus enim familiarissimus fuit Domine nostre , cui non unam tantum basilicam , sed totius ordinis Cisterciensis basilicas dedicauit , ad cuius laudem politissimos tractatus et facundos composuit . Si ergo potes tangere pupillam oculi Domine nostre , scribe contra Bernardum suum , cui loquitur ipsa : Qui tangit te , quasi qui tangit pupillam oculi mei ( Zacch . Ii ) . Cisterciensium quoque nugas nescio , quos pre aliis mortalibus seriis et sine fine mansuris intendere uideo . Hi sunt , qui monetam nostri iam in agonia positi ordinis reformauerunt . Hi sunt , qui Regulam beati Benedicti pene combustam , sicut Esdras ueterem legem , restaurauerunt . Hi cum Apostolo Corinthiis , id est agricolis et rusticis secularibus onerosi non sunt ; sed propriis manibus laborantes , se et alios pauperes pro posse exhibent . Claustra illorum castra Dei sunt , ubi nocte in psalmis et orationibus parati sunt suscitare Leuiathan , qui sub umbra dormit in locis humentibus , et in die in agro Iericho principi militie occurrunt , qui tenet gladium bis acutum , ut superflua resecet cogitationum et operationum . Querunt ergo cum Iosue dicentes : Noster es , an aduersariorum ? ( Ios . U . ) Utilis questio , et inefflagitabilis solutio , utrum Deus pro nobis , an contra nos ( Uiii ) . Si autem contra nos , quis pro nobis ? Ampliorem prouocat amorem , si pro nobis ; sollicitudinem et timorem , si contra nos . Ponamus itaque animam nostram in manibus nostris , si contra nos , quia etsi horrendum incidere in manus Dei post seculum , melius est tamen incidere in hoc seculo propitiabili quam in manus demonum . Dicamus itaque cum Iob : Etiamsi occiderit me , in ipso sperabo ( Iob Xiii ) . He sunt nuge Cisterciensium . Statera tua in hoc etiam uidetur mentiri , aut inequalitate ponderis , aut iniquitate moderantis , forte plus labiorum non bona distinctione , quam sensus falsitate , quod dicis , Uirgo singularis uicit omne peccatum , non omne debellando , sed nullum prorsus sentiendo . Sta hic , frater , tene aciem , infige radiis solis amici intentionem , ut discas uirginem nondum matrem et uirginem iam matrem . Attendas domum sapientie inchoatam , et iam consummatam , distinguas lanam de prima gratia candidam , et purpuram de secunda sanguine conchylii tinctam : diuidas uellus non complutum impregnatione , et uellus madefactum incarnatione . Qua enim ratione de ipsa in Ecclesia cantaretur : Que est ista , que ascendit quasi aurora consurgens , utique in natiuitate , pulchra ut luna , in sancta conuersatione , electa ut sol , diuina conceptione , terribilis ut castrorum acies ordinata ( Ui ) , celesti exaltatione seu assumptione , si nullus ei uirtutum fuisset profectus et prouectus ? Si ab hora conceptionis nulla cum carne aut cum hoste concertatio superfuisset causa merendi , plurimum dispendium sustinuisset , cum de ea dictum sit , quia plus est meritis et non natura , quam uirgo et homo . Concedo et credo siquidem , quod seua libidinis incentiua Deo preoperante numquam senserit , uel ad modicum : cetera uero impedimenta humane fragilitatis , que naturali origine , siue scaturigine , de natura procedunt , ante diuinam conceptionem sentire potuit , sed nullatenus consensit . Et preueniente siquidem gratia , et in uirgine sua preludia habente , fomes peccati anhelando extremum spiritum trahebat , solum sepulcrum ei supererat , donec ueniens Spiritus sanctus defunctum perpetue sepulture mandauit , et serpentem antiquum suo gladio iugulauit . Dictum nam que fuerat : Inimicitias ponam inter te et mulierem , et semen tuum et semen illius ( Iii ) . Unde Hieronymus : Etsi cetere uirgines imitantur illam ut que ad conceptum partus , et Gabrielis noue salutationis obsequium , deinceps totum diuinum est , quod operatur in ea , teste angelo , quia Spiritu sancto et uirtute Altissimi obumbratur . Ante hoc ipsum sane uterus uirginis quamuis mundus , quamuis impollutus , et alienus a contagione peccati , quamuis sanctus , tamen adhuc uilitate humanitatis induitur , ut ita dicam , ac si lana candidissima , sui que coloris dealbata . Ad quam sane cum accessit Spiritus sanctus , quasi ipsa eadem que lana , cum inficitur sanguine conchylii , uel muricis , uertitur in purpuram , uersa est et ipsa sine coitu in matrem , ut non sit iam admodum quod fuerat , sed purpura ueracissima ad indumentum et gloriam summi Regis diuinitus aptissime dedicata , ut nulli deinceps ea uti usu femineo licuerit , nisi Deo . Post conceptum itaque suum meruit crystallinam soliditatem , que ante gratie plenitudinem non exuerat teneritudinem , sed puram , sed sanctam , sed immaculatam , que consensu uri nullatenus potuit , et si aliquatenus admota tentatione percelli potuit , non ad lesionem , sed ad probationem , non ad mortificationem conscientie , sed ad confirmationem gratie et ostensionem constantie . Utquid enim tanta uirtus latitans obdormiret ? utquid tanta gratia fructum non faciens preter consuetudinem suam uacaret ? utquid denique tanta gloria matris Domini carnem domando , hostem debellando , peccatum ex omni parte uincendo , toti mundo non se manifestaret ? Tolle pugnam , tolles et uictoriam . Tolle uictoriam , tolles et coronam . Tolle coronam , tolles et gloriam . Ne ergo demas gloriam , noli subtrahere pugnam , quia non coronabitur , nisi qui legitime pugnauerit ( Ii Xi ) . Si recte offeras , et recte diuidas . Quid est igitur , Uirgo singularis omne peccatum uicit , non omne debellando , sed nullum prorsus sentiendo ? Quam uictricem appellas , debellatricem appellare cur formidas ? An times eam debellare in bello , quam non potes dicere uincere nisi in prelio , aut sine prelio ? Segnior est si qua est uictoria sine prelio , fortior que in prelio . Ad ampliorem itaque gloriam , assero Dominam nostram peccatum omne uicisse et debellasse . Addis : Non omne debellando , sed nullum prorsus sentiendo . Hic si distinxisses , non peccasses . Multiformiter enim peccatum sentitur . Aliquando cum peccato , aliquando sine peccato . Quod in presenti occurrit , sentio peccatum aliquando tanquam ignem , aliquando tanquam picem , aliquando tanquam lapidem , aliquando tanquam erem . Ignem generat delectatio , picem consensus uel ipsa perpetratio ; lapidem consuetudo uel obstinatio , erem serpentis sibilatio , que Uirginis nostre fores potuit pulsare , sed non penetrare . Hortus enim erat conclusus , an non eadem Domina potuit calcare super serpentes et scorpiones , ita quod nil illam noceret ? Re itaque integra potuit hoc modo sentire peccatum , non autem consentire peccato . Potuit debellare omne peccatum sine uulnere , sine pudore , sine silentii sui concussione , sine futuri partus uiolatione . De proposita questione , Deus cum omnia possit , non potest de corrupta uirgine facere incorruptam ; ualet quidem liberare a pena , sed non ualet coronare corruptam . Utinam uim intelligerem uerbi , et sensum tenerem Hieronymi ! Procul dubio neque maligne reconderem , neque auare communicarem . Ab eo igitur imploranda solutio , qui dignus inuentus est soluere signacula septem libri signati . In epistola tamen Hieronymi aliter dicitur : Audenter , inquit , loquor : cum omnia possit Deus , uirginem post ruinam suscitare non potest , Recurrendum proinde est ad materiam locutionis , et ad intentionem loquentis . De obseruanda uirginitate et cauenda corruptione tractabatur . Exaudiuit ergo , et ad preconium uirginitatis eloquium suum Hieronymus inflammauit , uenas susurrii sui infra Dei potentie et uirginitatis glorie uenas subinferens , et uelut munditiam uirginitatis rebus creatis omnibus preferens ut facilius sit Deo celum nouum et terram nouam , et omnem creature defectum reparare , quam uirginitatem semel lapsam in priorem statum refigurare . Hoc , inquam , unicum sue imaginis et similitudinis signaculum anime de celo impressit , contestatus in mandatis , ut hoc fidele depositum pre aliis omnibus omni diligentia seruaret , et tanquam irreparabile damnum intra medullas suas a latronibus et ab omni casu consignaret . Nil in possessione felicius , et Deo similius , in amissione nil miserius , et Deo dissimilius . Ut ergo tam egregium et singulare beneficium non negligeretur , durissima conditio apponitur , ut quodammodo ad id resarciendum damnum Deus infirmetur , non de potestate , sed de dispensatione . Si enim potentia eius simpliciter attendatur , et a pena ualet liberare , et que fuerit aliquando corrupta tanquam incorruptam coronare . Si ad dispensationem et constitutionem eternis legibus fixam et inuariabilem , non ualet , quia nihil contra se ipsum ualet , id est uelle potest , uel debet . Cum enim simplicissime sit nature Deus , de ipso tamen secundum usus nostre locutionis improprie loquimur , dicendo eum aliquid posse , uel non posse , aliquid nosse uel non nosse , aliquid uelle uel nolle . Quasi igitur in Deo parturiente in misericordia ad redintegrandum fractum uirginitatis signaculum , obstetricando , imo obstando , iustitia decretorum suorum ostia uentris claudit , et ne de uulua egrediatur , aut genibus excipiatur , aut uberibus lactetur , aborsum facit , ne de corrupta incorrupta iterato pariatur , sicut de baptismo legitur : numquid , ait Dominus , homo cum sit senex potest in uentrem matris sue iterato introire et renasci ? ( Iii . ) Uicaria denique uicissitudine iustitia in partu suo , refellente misericordia , non dissimiliter periclitatur , cum uolens uituli fabricatores delere , ait Moysi : Dimitte me ut deleam multitudinem hanc , faciam que te in gentem magnam ( Xxxii ) . At Moyses gladium diuine animaduersionis tenens , et in uaginam mansuetudinis solite refringens respondit : Aut dimitte eis hanc noxam , aut dele me de libro quem scripsisti ( ) . Sic quasi quod uoluit Deus non ualuit , propitiabilius se inclinans serui fidelis amicitie , quam ingratissimi populi genuissime culpe . Et notandum , quia triplex est corruptio , aut corporis tantum , aut animi tantum , aut simul corporis et animi . De prima dicit Hieronymus : Finge tempore persecutionis aliquam uirginem prostitutam : corrupta est in lege , incorrupta in Euangelio . De secunda Apostolus : Timeo ne sicut serpens seduxit Euam astutia sua , ita corrumpantur sensus uestri a simplicitate fidei ( I Cor . Xi ) . De tertia idem Apostolus : Templum Dei sanctum est , quod estis uos . Si quis templum Dei uiolauerit , disperdet illum Deus ( I Cor . Iii ) . A nullo tamen genere corrupta mundatur , nisi Deus misereatur . Si autem tanquam uasculi sui fracturam quamcunque manus tornatiles resarcire uoluerint , poterit ne plus negligentia , uel impotentia , quam Dei omnipotentia ? Absit ! Sane id solum non potest Deus , quod se non posse uult . Quis infinite detrahet potentie , etiam uoluntate corruptam mutata uoluntate posse facere , si uoluerit , incorruptam , aut coronare tanquam incorruptam ? Dictum est ergo non pro diminutione diuine potentie , sed pro commendatione sanctissime pudicitie , Deus non ualet , id est non uult , post ruinam coronare corruptam . Hec spica de agro Booz sorti nostre obuenit , saluis messorum grandiusculis aceruis . Extremam apponimus manum ad Samsonis nostris problemata multis sindonibus inuoluta , neque paruo pretio resignanda . Habeant , inquiens , Galli de Anglica questione quod ruminent , et Angli de Gallicano hausto quod petissent . Sicut enim potus est Dagon Anglie , sic Baal est cibus Gallie . Malus potus , malus cibus , mala inebriatio , mala ructatio . Singulum horum suis cultoribus patrat gehennam . Quam ergo simul inferrent penam ? Si de refragatione conceptionis agis , aut de impossibilitate reparande conceptionis , fornace et sufflatorio utcunque sufficiente , capita et membra omnia idolorum frustratim comminuta , atque in puluerem conflata , siue in cibum , siue in potum , ab Anglis et Gallis iamiam absumi possunt . An itaque sitis Anglica et fames Gallica refecte tali cibo et potu conquiescent ? Non credo , quia et sitis perpetua , et nostra fames continua . Furemur autem per disciplinam , et conflemus per abstinentiam , quod superfluum est in cibo et potu , tanquam idolum patris nostri Ade , quod de ligno scientie boni et mali confictum est , unde ipse et Eua saturati , dimiserunt reliquias paruulis suis , quas sorte missa diuiserunt inter se Angli et Galli , ut illi humilioribus resoluerentur , isti solidioribus suffocarentur . Nisi uera scriberem , meum Confiteor dicerem . Attamen quia ueritas odium parit , digito compesco labellum , et interim noua tonitrua , et fulgurationes Nicolai mei humo absconditus formido . Uale , et ora pro me . Ix , . 



 S . Albani monacho . Epistola tua multifarie dentata , dum me acerrime mordere intendit , dentes suos in semet elisos non iniuria collidit . Acutos equidem formido , sed putres contemno . Subtiliter syllogizas , uel forte paralogizas ; sed fallaciter concludis . Nostram irrides simplicitatem , nec mirum ; non enim tenes ueritatem . Contra legem fratris tui turpitudinem reuelas , non que est , sed quam fingis . In humanis certe mentiri uereor , quanto magis in diuinis ? Credo , dico , assero , et iuro , beatissimam Uirginem nostram in eterna predestinatione singulari priuilegio munitam , nec a sua conceptione in aliquo uiolatam ; sed semper mansisse et permansisse illibatam ; et sicut beata ultra humanam et ceterorum hominum naturam , sic secreta et incognita manet ultra omnium notionem . Quamuis autem more ueruecum ad inuicem nostra tentauerimus cornua , et uerborum diuersos hinc inde protulerimus sonos ; tamen unus et simplex oculus utriusque nostrum in eius obsequio et famulatu numquam caligauit ; sed neque Deo uolente caligabit . Ut autem gustus cibum discernit , et alius plus salis , alius minus exigit ; sic sensus humanus quandoque austeriora , quandoque dulciora appetit auidius . Profert alius absque pondere rationis , seu auctoritatis quod ei placuerit ; recusat alius quidquid sale euangelico aut prophetico conditum non est . Est alius utilior , dulcior alius . Ego utilem dulci prepono . Solas fauces magis demulcet dulcis ; omnibus membris utilis plus confert . Tu uerba dulcia , ego utilia quero . Tu lenocinantia , ego salubria et confortantia . Seriis itaque intendamus . Quedam tamen seria iocosa aliquando non respuunt , imo libenter admittunt , quedam uero sic respuunt et expuunt ; quod etiam anathematizant et suspendunt . Regine Domine nostre beatissime Uirginis Marie obsequia uenerationem postulant , non adulationem ; maturitatem , non scurrilitatem ; cordis deuotionem , non oris uerbositatem ; secreti admirationem , non publicam discussionem Uterque nostrum currit post ipsam , et utinam ad ipsam . Ut credo , una intentio animos parificat ; sed uarietas sermonum , utpote lingue diuerse , sensus Scripture salua fide alternat . An scientiores , an sapientiores sumus Augustino et Hieronymo ? Nonne in fide unanimes , in religione concordes , in charitate feruentes , in scientia Scripturarum sublimes , in auctoritate pares , in quibusdam sententiis ualde sunt dispares ? In Epistola ad Galatas sic legitur : Cum uenisset Cephas Antiochiam in faciem ei restiti , quia reprehensibilis erat . Prius enim quam uenirent quidam a Iacobo , cum gentibus edebat . Cum autem uenissent , subtrahebat , et segregabat se , timens eos qui ex circumcisione erant , ( Ii ) Hieronymus defendit Petrum dicens , inuitum fecisse , et dispensatorie simulasse , ne scilicet Iudeos amitteret , nec in hoc peccabat , quia bona intentione id agebat . Augustinus econtra dicit Petrum illa legalia seruasse non dispensatorie , sed uere ; et eum uoce peccasse , non illa seruando , sed alios suo exemplo Iudaizare cogendo . Ecce cedri Libani , ecce sublimes abietes alio et alio impulsu , aliter et aliter sentiunt , sed in charitatis radice numquam dissentiunt . Unusquisque autem in suo sensu abundat . Nequaquam enim in articulis fidei , in iis , qui sunt due oliue et duo candelabra ante Deum lucentia , error innascitur , pro quo alter periclitetur . Non itaque mirum , si nos stipulam siccam uentus rapiat in diuersa . Si tu tendis honorare Uirginem , hoc ego collaudo ; si contendis defendere incircumcisum sermonem , istud non approbo . Incircumcisus autem sermo est , qui originale preputium trahens de uentre sensus humani arbitrii , cultro petrino non amputatur ad regulam euangelice auctoritatis . Si omnes sermones superfluos communicarem , et huic nostro scripto insererem , nemus iuxta altare complantarem . Saluo nomine et numine sacratissime Uirginis , uerbale duellum non recusarem , si uacaret legere , si scribere , si arma querere in scutariis Salomonis . Si aures et oculos suos clauserit Domina nostra , et nenias disputatiuncularum nostrarum nihili penderit , in cauernis suis Anglum Francigena conclusum et ligatum usque ad tempus mille annorum consignabit . O magister doctissime ! dormiens , an uigilans , tubam canentem audisti , quod Uirgo peccatum senserit , sentiendo debellauerit ? Quam sis dolosus interpres in occultis , patet in apertis . Nam stylum uel calamum nostrum appellas tubam . Sed tube officium est uocem exaltare , styli et calami in silentio scribere . Sis ergo Dauus , qui interturbat omnia . Quo autem sensu dixerim Uirginem peccatum sensisse et debellasse , et si tu arreptus in tanto furore , quod uix manus contines , non potes patienter audire , qui nostra legerit scripta , fauore et odio postpositis , audiat , et in statera equitatis diligenter appendat . Ne uero auctoritate nudus circa Goliath ad bellum congrediar , antepono scutum auctoritatis qua dicitur : Inimicitias ponam inter te et mulierem , Ipsa conteret caput tuum , et tu insidiaberis calcaneo eius ( Iii ) . Que est hec mulier ? Uirgo , que pro sexu , non pro corruptione , mulier appellatur . Quod est eius semen ? Iesus , in quo benedicentur omnes gentes . Que sunt ille inimicitie ? Lege Apocalypsim Ioannis : Postquam , inquit , uidit draco quod proiectus est in terram , persecutus est mulierem ( Xiii ) . Ecce Uirginem Mariam . Euangelium docet , quod draco malignus in Herode , sicut aliquando in serpente , querebat occidere Iesum filium huius sanctissime mulieris . Quare Ioseph cum matre et puero , monitus ab angelo , secessit in Egyptum , tanquam in locum desertum . Luce clarius ad uerbum exponit hoc sermo qui legitur in natiuitate eiusdem Uirginis , ubi dicitur : Inimicitias ponam inter te et mulierem , Quid est , fratres , inquit auctor in hoc loco , serpentis caput conterere , nisi principalem diaboli suggestionem , id est concupiscentiam resistendo superare ? Si ergo queritur , que mulier huiusmodi uictoriam operata sit ; profecto non reperitur in linea generationis humane , donec perueniatur ad illam , de qua nunc agimus , sanctarum Sanctam . Surdus es , si non audis ; cecus , si non uides ; mutus , si non clamas ; infidelis , si non credis ; contumax , si adhuc contendis . Uade ad natatoriam Sile , et laua oculos , et uide quomodo uerum sit , quia sensit peccatum sine peccato . Sensit equidem , non ad lesionem , sed ad probationem ; sensit , non succumbendo , sed superando ; sensit extrinsecus , non intrinsecus ; sensit hoste suggestionem iaciendo , non carne delectando , uel spiritu consentiendo ; sensit propulsando , non excipiendo , uel admittendo . Quis nostrum magis honorat Uirginem , qui illam predicat absque certamine felicem , an qui in certamine fortem ? Nam mulierem fortem quis inueniet ? Procul et de ultimis finibus pretium eius ( Xxxi ) . Apostolus ait : Non coronabitur , nisi qui legitime certauerit ( Ii Ii ) . Spiritus in Apocalypsi dicit : Uincenti dabo edere de ligno uite , quod est in medio paradisi ( Xi ) . Item : Qui uicerit , sic uestietur uestimentis albis ( Iii ) . Item : Qui uicerit , faciam illum columnam in templo Dei mei ( ) . Item : Qui uicerit , dabo ei sedem me cum in throno meo ( ) . Uirgo nostra sedens iuxta sedentem in throno gratie filium suum Iesum , loquitur omnes uictorias , quas obtinuit non dormiendo , sed uigilando ; non otiando , sed pugnando ; non fugiendo , sed resistendo ; non cadendo , sed cedendo . An mater felicior filio , an sanctior ? an fortior ? an gratia plenior ? Sed ductus est Iesus in desertum , ut tentaretur a diabolo ; sed dicit illum Apostolus tentatum per omnia pro similitudine absque peccato . Qui tentatur nonne sentit tentationem ? Est autem modus sentiendi secundum uirtutem non tentantis , sed tentati ; debilis , debilior , debilissimus effectus sentiendi , secundum affectum et uirtutem sentientis . Non enim quisquam potest iudicare quid sentias nisi tu qui sentis . Hucusque satis sit de tuba , quam fecisti et sonuisti . Nunc autem ut ad singula epistole tue capitula , quibus meam , quam et ego confiteor , arguis insipientiam , respondeam , spineta tua sicut hinnulus ceruorum transilio . Sed me non ignorare tropos diuine locutionis assero : tuos uero in terra conculco . Denique compatior insolentie tue , qui de excellentissimis nostre Uirginis montibus ad profundissimam uallem descendisti , ne dicam corruisti . Licet enim in ista nihil fit uerecundum , ubi omnia et singula eius membra luna sunt puriora , et sole clariora ; tamen nostre fragilitatis teterrima memoria , cum audierit nominari genitalia , uix a sua excutietur palude , uix incipiet non solita cogitare . In Uirgine igitur talia sacrosanctis cortinis potius uolo honorando inuoluere , quam nudis nominibus et manibus contrectare . Uirgo certe uirgineis uerbis et sancto uelamine consecratis delectatur affari . Parco epistole mee tua inserere uerba , que tamen non pateo reprehendere . Finem facere festinabam ; sed nouum tuum decretum prius uolo discutere , et ex quo consilio promulgatum sit requiro . Sicut , inquis , in celo qualis Pater , talis Filius , sic in terra qualis filius , talis mater . O Domina ! ignosce dicenti quod displicet tibi . Nonne tu filii tui , licet mater , tamen ancilla ? Nonne sicut oculi ancille in manibus domine sue , ita oculi tui in manibus Domini Filii tui ? Non adequabitur ei aurum de Ethiopia , nec conferetur tinctis Indie coloribus , quia non est inuentus similis ei super terram , qui unus et unicus est , et secundum non habet . Sufficit tibi , a dextris eius stare , non equalitatis , uel qualitatis comparatione , sed glorie et beatitudinis stabili et eterna copulatione . Datis iam dextris pacem habeamus ad Dominam nostram , cuius tu adiutor , ego assertor , cuius tu zelator , ego amator . Suum in laude Uirginis expendere ingenium et studium nec improbabile est , nec irremunerabile . Ungulam tamen , et in hoc , et in omni actione nostra et intentione , findere auctoritas iubet et ratio suadet . Discernere autem quid et quomodo debeas laudare , ungulam est findere . Qui alterum postponit , officium laudationis aut peruertit aut prorsus amittit . In modo erras , si supra , uel infra , aut extra metas ueritatis quemlibet laudas ; in persona , si laude indignum laudare uelis . Ut ad rem ueniam , tu effers nostre Uirginis laudes , ego uero offero . Tu in ere euolas , ego interim dum in terra sum , pedibus curro . Tu precipitas uerba , ego dispono sermones meos in iudicio , et in statera appendo . Tu acerbam et immaturam uindemiam , ego in imbre matutino et serotino iam matura poma noua et uetera ad mensam comporto . Uirginem laudas , et ego laudo . Predicas sanctam , et ego . Extollis , super choros angelorum , et ego . Dicis immunem ab omni peccato , et ego . Asseris Dei genitricem , astruis nostram ad Deum mediatricem , et ego . Uersa et reuersa in quolibet statu uenerationis et glorificationis , tecum uado , tecum sentio . Si uero extra communitis monete formam uis fabricare aliam , quam non approbauerit sedes Petri , cuius est approbare , uel improbare ordinem uniuersalis Ecclesie , pedem sisto , et terminos constitutos non transgredior . Credo et confiteor plura esse apud nos ignota de Uirgine sacrosancta , quam nota , quia confortata est et gratia et gloria , et non possumus ad eam . Euangelio , non somniis , de illa credo , et si aliter sapio , et hoc ipsum reuelabit Deus , quando uoluerit , et quomodo uoluerit . Interim autem dum fit uox super firmamentum , nec descendit ad nostrum fundamentum , pennas submitto , et mee ignorantie caliginem non a te , sed a Patre luminum illustrandam imploro . Si ferrum de manubrio elapsum te in aliquo lesit , da ueniam , eamdem a me recepturus indulgentiam . Ora pro me , amice charissime , et utinam facie ad faciem uiderem te , quem scriptorum tuorum bene ornatus habitus non semel prestitit audire . Ix , . Petrus Carnotensis electus capitulo Cisterciensis . Sancta sanctorum studia impedire non minoris estimo culpe , quam angelica et diuina negotia interrumpere . Tanti uero reatus penam timeo incurrere , si uos ad diuina et in diuinis occupatos , uanis et superfluis tentauero uerbis retinere . Excusat tamen quandoque urgens necessitas ingerentem se importunitatem , quando etsi reprimit ad modicum festinationem , non premit aut deprimit penitus necessariam operationem . Utinam , inquit Apostolus , sustineretis modicum quid insipientie mee ! ( Ii Cor . Xi . ) Non arguitur insipientie formica , que sibi preparat escam in estate . Non arguitur insipientie uillicus iniquitatis , qui fodere non ualens et mendicare erubescens , fecit sibi amicos , qui receperent illum in eterna tabernacula . Non ad insipientiam est mihi , si non de mammona iniquitatis , sed de supplicatione humilitatis , et debito fraterne charitatis interpello dominos meos et fratres charissimos , quatenus me commemorent inter sui gaudii socios , et future exspectationis amicos . Recolat igitur sanctissimum uestrum collegium , unum me esse de alumnis beatissimi Bernardi , cuius merito Cisterciensem ordinem Deus usque ad mare et ultra dilatauit , et usque ad nubes , ut iste que adhuc supersunt relique testantur , magnificauit . Inter cetera sua beneficia contulit mihi superna gratia , eo uiuente , adfuisse in his castrorum Dei conuenientibus et commendatum , atque receptum tam beneficiis quam orationibus . Translato etiam ipso ad celestem curiam , semel adiui dominos meos et fratres charissimos , replicans et inculcans societatem et charitatem antiquitus indultam . Prostratus itaque , licet absens , pedibus totius sancte huius congregationis , semper exspectatum et expetitum , nec non etiam expetendum imploro suffragium . Uester fui , uester sum , uester semper ero . Alienos ad sinum suum colligit uestra charitas , et me leonibus , lupis , ursis , et malis bestiis indefensum exponitis ? Cellensem enutristis , Remensem amastis , Carnotensem proiicietis ? Ubi maior necessitas , ibi expirabit charitas ? ubi summum periculum , ibi nullum subsidium ? ubi descendes a Ierusalem in Iericho semiuiuus relinquitur , post sacerdotis et leuite negligentiam , Samaritani pectus indurabitur , ne oleum et uinum uulneribus sauciati infundantur ? Absit ut fons olei arescat , ut lecythus olei in sancto ordine uestro deficiat . Certe si in uobis defecerit sanctus , mundus remanebit immundus . Non esset dolor angelis Dei , sicut dolor iste . Pax itaque eterna et gratia sit uobis cum . Amen . Ix , . Ut breuiter tumultuosis et scrupulosis cordis uestri questionibus super professione facta , tam in ordine Grandimontis , quam in Cisterciensi , respondeam , id mihi uidetur , quod fidem promissi non ledit qui soluit , quod promiserit , is quoque gratie meritum superaddit , qui plus soluerit quam ex uoto debuerit . Non est meum ordines sanctorum iudicare , neque meis stateris merita illorum appendere . Suo domino stant , aut cadunt , stant autem . Opinionis tamen mee est , plus rigoris , plus iustitie , plus seueritatis , plus etiam discretionis esse in ordine Cisterciensi quam in illo , qui mihi incognitus est , et de quo propter incertitudinem nullam precipitare audeo sententiam . His omissis , ranas et muscas inquietantes penetralia cordis uestri utinam abiicere , uel potius exterminare breui admonitione possem ! Non ignoro , apud Aristotelem dubitare de singulis non esse inutile . Teneo autem apud Hippocratem , quod mutationes maxime generant morbos . Dicit Gregorius , quod plante , que sepe transponuntur , radices non mittunt . Paulus anathematizat qui aliud euangelium predicauerit , quam quod ipse predicauit , etiam angelum de celo . Dominus noster Iesus Christus de Ioanne Baptista dicit : Quid existis in deserto uidere ? arundinem uento agitatam ? ( Xi . ) In parabola quoque Euangelii , dum fatue uirgines irent emere oleum , clausa est ianua ? Harum auctoritatum sensus hic est , ne instabiles simus , ne fluctuemus , ne omni uento circumferamur , ne dicamus , ecce hic Christus , ecce illic . Uidete itaque uocationem uestram , et bases et plantas uestras statuite supra petram , et cum Iob dicite : In nidulo isto moriar , et tanquam palma multiplicabo dies ( Iob Xxix ) . Rogo amicitiam et fraternitatem uestram , ut parcatis uobismetipsis , et pro certo sciatis , quia unum ad salutem sufficiens est et necessarium , Deo se committere , numquam cum Deo disputare . Prelato in omnibus obedire , omnia sua onera humeris eius imponere , et sufficientem responsalem in Dei iudicio contra omnes aduersarii allegationes tam ueras quam falsas illum constituere ; in simplicitate , non in subtilitate , Deum querere . Charissimis in Christo fratribus Willelmo , Petro , Widoni , Petrus Remensis spiritum consilii et fortitudinis . Primum loquar tibi , frater Willelme , quia in te et propter te commota sunt uiscera mea , turbatus sum a facie commotionis , dicam commutationis tue . Audieram enim propositum tuum , laudaueram fortitudinem , approbaueram discretionem , modo autem nescio quo spiritu exagitatus nutare coepisti qui debueras esse columna immobilis , qui portaueras iugum ab adolescentia tua , et modo tandem ad frugem melioris uite , scilicet ad ordinem Cisterciensem ueniens ; leuaueras te supra te . Timeo , dilecte , uersutias illius qui transfigurat se in Angelum lucis ; timeo ne in te mutetur color optimus ; ne argentum imo aurum uertatur in scoriam ; siquidem cum immundus spiritus exiit ab homine , ambulat per loca inaquosa querens requiem , et tunc assumptis septem aliis spiritibus nequioribus se redit in domum suam : unde et fiunt nouissima illius hominis peiora prioribus ( Ii ) . Nec hoc quod a te exierit spiritus immundus , qui per gratiam Dei in te non fuit , sed quod a te magis elongatum , modo quadam mutabili tua leuitate , et leui mutabilitate uicinior tibi fieri conatur ; et qui , ut ita dicam , substantiam religionis , et sinceritatem zeli tui mundanis istis et manifestis immunditiis non potest corrumpere , quibusdam pessimis accidentibus , locorum , sicut et ordinum mutationibus , et occultis illusionibus nititur te absorbere . Quippe spem habet ut influat Iordanis in os eius . Teste philosopho primum argumentum bene composite mentis existimo posse consistere , et se cum morari . Discurrere enim et locorum mutationibus inquietari , egri animi iactatio est , non enim coalescit uel conualescit planta que sepe transfertur . Quod autem de professione prioris uoti moueris , nullum scrupulum habet . Auxisti enim uotum , non fregisti ; modo enim imples , et plenius adimplebis illud Dauidicum : Labores manuum tuarum quia manducabis ; beatus es , et bene tibi erit ( Cxxuii ) . Quid plura ? Credo , fateor et obtestor , quod de minori ad maius instinctu et inspiratione Spiritus sancti ascendisti , et quanto ascensus altior , tanto descensus , ne dicam casus , grauior . Proinde obsecro te , charissime , ego tuus Petrus iam ex solo auditu pro te usque ad effusionem anime uulneratus , ne mihi dolorem super dolorem adiicias , ne clero , populo , et diabolo materiam risus prebeas , ne te moueas ne in felici ascensu ubi non est uoti fractio , sed integratio , ubi non est metus , timeas . Tibi , frater Petre , incognitus facie , absens corpore , presens autem spiritu , et deuoto corde consulo , et ad pedes profusus anxie et obnixe supplico , ut non obtente pristine ad quam suspiras quietis te et alios inquietare incipias . Uera enim quies est in ordine Cisterciensi , ubi Martha Marie iungitur ( X ) , ubi , iuxta uerbum Sapientis , et agenti quiescendum , et quiescenti agendum . Sane quod de priore quiete et otio obiicis , ut pace tua loquar , ita sine questione omni procul est a ratione , ut responsione non indigeat : ubi enim plus silentii , plus ieiunii , minus sollicitudinis mundane , et ideo plus contemplationis et sancte quietis , quam in ordine Cisterciensi ? Quiescat ergo , quiescat ista tua commotio , et dum paruula est , allidatur ad petram , dum uulpecula parua est , capiatur , et in matutino occidatur , ne demoliatur uineam Domini , id est conscientiam tuam : ne sub obtentu cuiusdam uane quietis , ad pisces , non dico Egypti , et ad alia , non dico Pharaonis , uidearis suspirare . Inualide sunt ad exprimendum quod super tuis et fratris Willelmi phantasticis illusionibus sentio , littere ; sed tu cum fratre Willelmo ex paucis multa perpende : consilium meum est , imo ut paululum audacius loquar , sacre Scripture mandatum , ut in ordine Cisterciensi sic curratis , sic in agone contendatis , ut brauium eterne uocationis feliciter comprehendatis . De te nunc , Wido , minus ad presens sollicitus sum , tibi nouissime non tanquam abortiuo , sed quasi perfecto , cui non opus lacte , sed solido cibo soliditati tue congratulans pauca scribo more matris , que magis anxiatur circa paruulum et debilem filium , quam circa fortem et perfectum . Tu ergo robustus in Domino alios conforta , uiriliter agens , argue , obsecra , increpa ; opportune , importune ( Ii Iu ) . Arduus quidem est ordo Cisterciensis , sed tendit in ardua uirtus ; siquidem iuxta uerbum philosophi . Serpens sitis ardor arene , Dulcia uirtuti gaudet patientia duris . Expergiscimini ergo gloriosi milites Christi , mementote quia transit mundus , et figura , et gloria , et omnis concupiscentia eius . Ualete . Magistrum Arraudum , fortem et prudentem Christi athletam salutat anima mea , et per uos orationum munus ab eo expostulat . Piissimo regi Francorum Ludouico , dilecto et illustri Domino , P . Dei miseratione ecclesie Sancti Remigii humilis minister , temporali felicitate felicitatem promereri sempiternam . Mandastis mihi palefridum , qui ad opus uestri faceret , talem sane nullum habeo , sed habere quam citius potero non differam , nec dissimulabo . Quod si forte non potero talem inuenire qui uestra dignus gratia uideatur , hoc ipsum uobis remandare , et alio genere seruitii recompensare , usque ad festum Sancti Andree sollicitus ero . Sciatis enim , quod ad seruiendum uobis maior mihi semper fuit , et adhuc est animus , quam facultas . Miror autem quo animo acceperitis seruitia que uobis preterito anno exhibui , quippe cum necdum rescire potuerim , nec adhuc mihi innotuerit uos scire , uel gratum habere quod uobis miserim copiam quatuor marcarum , et Domino nostro rhedam trium equorum occasione uestri seruitii et causa commodauerim , quos numquam rehabui . Ualeat excellentia uestra . 