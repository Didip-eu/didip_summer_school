INCIPIT LIBER uITE MERITORuM PER SIMPLICEM HOMINEM A uIuENTE LuCE REuELATORUMET FACTuM EST in nono anno postquam uera uisio ueras uisiones, in quibus per decennium insudaueram, mihi simplici homini manifestauerat; qui primus annus fuit, postquam eadem uisio subtilitates diuersarum naturarum creaturarum, ac responsa et admonitiones tam minorum quam maiorum plurimarum personarum, et symphoniam harmonie celestium reuelationum, ignotam que linguam et litteras cum quibusdam aliis expositionibus, in quibus post predictas uisiones multa infirmitate multo que labore corporis grauata per octo annos duraueram, mihi ad explanandum ostenderat; cum sexaginta annorum essem, fortem et mirabilem uisionem uidi, in qua etiam per quinquennium laboraui.Igitur in sexagesimo primo etatis mee anno, qui est millesimus centesimus quinquagesimus octauus dominice incarnationis annus, sub pressura apostolice sedis, regnante Friderico Romanorum imperatore, audiui uocem de celo mihi dicentem: 'Tu que ab infantia tua per spiritum Domini non corporali, sed spiritali uera uisione docta es, dic ea que nunc uides et audis.Nam a principio uisionum tuarum quedam uisiones uelut liquidum lac tibi ostense sunt, quedam autem uelut suauis et lenis cibus tibi denudate sunt, quedam autem uelut solidus et perfectus cibus tibi manifestate sunt.Dic ergo etiam et nunc secundum me, et non secundum te; et scribe secundum me, et non secundum te'.Et ego testimonio hominis illius quem, ut in prioribus uisionibus prefata sum, occulte quesieram et inueneram, et testimonio cuiusdam puelle mihi assistentis, manus ad scribendum posui.Et iterum audiui uocem de celo ad me dicentem et me docentem sic.PRIMA PARS DE uIRO AD ORIENTEM ET AD AuSTRuM INSPICIENTEET uIDI uirum tante proceritatis, quod a summitate nubium celi usque in abyssum pertingebat, ita quod ab humeris suis sursum supra nubes in serenissimo ethere erat; et ab humeris deorsum ad femora sua sub eisdem nubibus in alia quadam candida nube; et a femoribus ad genua sua in terreno ere; et a genibus ad suras suas in terra; et a suris deorsum ad plantas suas in aquis abyssi, ita quod etiam supra abyssum stabat.Et se ad orientem uerterat, ita quod et orientem et austrum inspiciebat.uultus autem eius tanta claritate fulgebat, quod eum ad perfectum intueri non poteram.Ad os quoque eius candida nubes erat, que similitudinem tube habebat et que omnium sonorum uelociter sonantium plena fuit.In quam dum idem uir flatum daret, tres uentos emisit, quorum unus nubem igneam, unus turbidam, unus lucidam super se habebat, ita quod idem uenti easdem nubes sustinebant.Sed uentus igneam nubem super se habens ante faciem eiusdem uiri permansit; alii autem duo cum nubibus suis ad pectus eius descendebant, et ibi flatus suos expandebant.Sed uentus qui ante faciem ipsius permanserat, cum nube sua se ab oriente ad austrum expandit.Et in hac ignea nube uiuens ignea multitudo erat, qui omnes in una uoluntate et in una coniunctione uita una fuerunt.Et coram ipsis tabula pennis undique plena fuit expansa, que in preceptis Dei uolauit, cum ipsam precepta Dei eleuabant; in qua scientia Dei quedam arcana scripserat, que multitudo hec studio uno inspiciebat.Cum eadem scripta inspicerent, uirtus Dei ipsis dabat quod uelut fortissima tuba in omni genere musicorum uno sono resonabant.uentus autem qui predictam turbidam nubem super se habebat, eam se cum ab austro ad occidentem extendebat, ita quod longitudo ac latitudo eiusdem nubis uelut platea erat, que pre amplitudine sua humano intellectu capi non potest.In eadem autem nube maxima multitudo beatorum fuit, qui omnes spiritum uite habebant et quos nemo dinumerare poterat.Et uoces eorum erant ut sonus aquarum multarum; et dixerunt: 'Habitacula secundum placitum productoris uenti huius habemus.Et quando illa recipiemus? Nam si ea nobis cum haberemus, plus quam nunc gauderemus'.Sed predicta multitudo, que in predicta ignea nube erat, istis in uoce psallentium responderunt dicentes: 'Cum diuinitas tubam suam tetigerit, fulgura et tonitrua ac ardentem ignem in terram emittet; ac etiam ignem illum qui intrinsecus in sole est tanget, ita quod omnis terra mouebitur; quod erit cum Deus signa sua magna ostendere uoluerit.Et tunc in tuba illa omnibus tribubus terre ex omnibus generibus linguarum clamabit, et omnibus qui in eadem tuba scripti sunt, et sic habitacula uestra recipietis'.Et uentus super quem prefata lucida nubes erat, cum eadem lucida nube ab oriente ad septentrionem se dilatauit.Sed maxime tenebre multa densitate et horrore ab occidente uenientes se ad eandem lucidam nubem expandebant, sed tamen pre lucida nube illa ultra procedere non potuerunt.In illa autem lucida nube sol et luna apparuerunt.Et in sole leo erat, et in luna capricornus.Et idem sol supra celum et in celo, ac in terra et subtus terram lucebat; et sic processit oriendo, et redibat declinando.Sed cum idem sol procederet, leo cum illo et in illo processit, ac multa spolia diripuit; et cum rediret, leo cum illo et in illo redibat, ac pre gaudio multos rugitus emisit.Luna quoque in qua capricornus erat, solem in procedendo et in redeundo cum eodem capricorno paulatim sequebatur.Et idem uentus flatum dedit et dixit: 'Mulier feta pariet, et capricornus contra septentrionem pugnabit'.In prefatis autem tenebris innumerabilis turba perditarum animarum fuit, que a sono illorum in austro canentium declinauerant, quoniam consortium eorum nolebant, quorum dux seductor appellatus est: quia opera eius secute sunt, qui a Christo percussus ultra quicquam non ualuit.Et he omnes lamentabili uoce clamabant dicentes: 'ue, ue noxiali et horrendo operi, quod uitam fugit et quod in nobis ad mortem tetendit!' Deinde uidi nubem ab aquilone uenientem, que se ad easdem tenebras dilatauit, et que ab omni gaudio et ab omni felicitate arida fuit, quia etiam nec sol illam tetigit, nec se illi ostendit.Ipsa autem malignorum spirituum plena fuit, qui in ea hac et illac uagabantur, et hominibus insidias machinabantur, ac qui predictum uirum erubescebant.Et audiui antiquum serpentem intra se dicentem: 'uires fortitudinis mee ad propugnacula preparabo, et contra inimicos meos quantum possum pugnabo'.Et sic spumas multarum immunditiarum cum omnibus uitiis ab ore suo inter homines emisit, ac plurimam irrisionem eis inflauit, et dixit: 'Wach~al! illos qui per lucida opera se soles nominant, ego noxiales et nocturnos ac horribiles in tenebris faciam'.Et teterrimam nebulam efflauit, que totam terram uelut nigerrimus fumus tetigit, ex qua etiam maximus rugitus intonuit dicens: 'Nullus homo alium deum adoret, nisi quem uidet et cognoscit.Quid est hoc, quod homo colit quod nescit?'In eadem autem nebula diuersa genera uitiorum in imaginibus suis uidi.Ex quibus septem in hunc modum considerabam.PRIMA imago formam hominis et nigredinem Ethiopis habebat, et nuda stans, brachiis ac cruribus suis arborem sub ramis eius circumdederat, in qua omnia genera omnium florum excreuerant.Et manibus suis flores illos ad se collegit, et dixit:I. Omnia regna mundi cum floribus et ornamentis suis teneo.Et quare arescerem, cum omnem uiriditatem habeam? Cur quasi in senili etate uiuerem, cum in iuuentute floream?Quare pulchrum uisum oculorum in cecitate ducerem? Quod si hoc facerem, erubescerem.Quandiu pulchritudinem huius seculi habere potero, eam libenter tenebo.Alia uita mihi ignota est, de qua tamen nescio quas fabulationes audio.Que cum dixisset, predicta arbor radicitus aruit, et in predictas tenebras corruit; ac eadem imago cum illa cecidit.II. Et de prefata turbida nube audiui uocem huic imagini respondentem: Tu in magna stultitia es, quoniam in fauilla cineris uitam habere cupis, nec uitam illam queris, que in pulchritudine iuuentutis numquam arescet, et que in senectute numquam deficiet.Tu etiam omni luce cares, ac in nigra caligine es, et in uoluntatem hominis sicut uermis inuolueris.Tu quoque quasi per momentum unum uiues, et postea sicut fenum aresces ac sic in lacum perditionis cades, et ibi in omnibus amplexionibus tuis finieris, quas in constitutione tua flores nominas.Ego autem columna celestis harmonie sum, et omnia gaudia uite attendo.uitam non repudio, sed omnia noxia conculco, sicut etiam te ipsam contemno.Speculum enim omnium uirtutum sum, in quo omnis fidelis perspicue se considerabit.Tu autem in nocturna uia curris, ac manus tue defectum operantur.SECuNDA autem imago ut canis erat, qui uenari solet.Et super posteriores pedes suos stabat; anteriores autem super baculum sursum erectum posuerat, et cauda sua eam commouendo ludebat.III. Et dicebat: Quid oberit homini letitia, per quam modice in risum moueatur?Nam ipse pulchrum spiraculum in anima est, unde etiam symphonialis esse debet.Quis est homo qui semper mortalis esse possit? Nemo.Quapropter letetur, dum letari potest.Iu. Et iterum de predicta turbida nube audiui uocem huic imagini responsum dantem: Tu scelestissima, in squalidis moribus ioculantium hominum circumflanti uento similis es, ac in uarietate tua uermibus terram effodientibus assimilaris.Nam cum homines te uiderint, tibi consentiunt, quibus tu gaudens occurris, sicut mos canis est; ac eis hoc modo persuades ut exoptent quicquid uoluerint.Sed et otiosa et criminalia uerba profers, quibus corda hominum uulneras; ac mores tuos in consuetudinem legis tibi constituis, quibus homines comprehendis.Ego autem cingulum sanctitatis et pallium honestatis sum, ac regalibus nuptiis honorifice adiuncta sum, in quibus cum gaudio sobolis discipline appareo, et in quibus cum omnibus ornamentis iustitie corusco.TERTIA uero imago homini assimilabatur, excepto quod tortuosum nasum habebat, et quod manus eius ut pedes ursi erant, et quod pedes ipsius ut pedes grifonis apparuerunt.Nigros autem capillos habebat, et pallida ueste induebatur.u. Et dixit: Melius est ludere, quam tristitiam habere.Nam ludus nefas non est.Quicumque enim Deum cognoscunt, gaudent et cantant.Celum cum omni creatura letatur, unde et ego cum ipsis gaudebo.Si enim me tristem hominibus exhiberem, me abhorrerent et a me fugerent.Sed hoc non faciam.Nam in multas partes ludendi me mouebo, quatinus omnes me cum gaudeant.Deus erem creauit, qui dulcem sonum mihi confert et qui flores uiriditatis mihi protulit, in quibus uisum oculorum meorum pasco.Et quare non gauderem cum illis? Homines quoque cum animalibus, et animalia cum hominibus ludunt.Et hoc conueniens est.uI. Et iterum de prefata turbida nube audiui uocem eidem imagini respondentem: Tu idolatrium es, que omnia secundum uoluntatem tuam facis, et mortuus sonus eris es, qui de manu hominum factus est.uoluntas quoque tua humana et bestialis est, quia modo humanos, modo bestiales mores habes.Nam omnes mores tui secundum creaturas sunt, non uiuentes sed mortui: quoniam quicquid concupiscis hoc tenes, et in itineribus uicissitudinum uanitatis incedis.Ego autem de omnibus his erubesco, et alis cherubin me tego, ac mysteria Dei in uoluminibus et in decretis Dei disco, ac in omnibus celestibus uitalis sum.Nam per oculos innocentie uideo, et undique honestis moribus in uoluntatem Dei aspicio, quod tu in ignorantia cecitatis fugis.QuARTA autem imago quasi densus fumus ad staturam hominis erat, nec ulla membra humane forme habebat, excepto quod grandes et nigri oculi in eo apparuerunt; et nec ascendendo, nec descendendo, nec hac et illac diuertendo mouebatur, sed tantum fixus in prefatis tenebris manebat.uII. Et dicebat: Ego nullum creaui, nec constitui.Quare ergo causa ullius laborarem, et me dilacerarem?Sed hoc non faciam.Ego enim pro nullo plus sollicitabor, nisi quantum ipse pro me laborat.Deus qui cuncta creauit, ea diiudicet et procuret.Nam si sonum darem blande sciscitando de rebus aliorum, quid hoc mihi prodesset?Sed nec malum nec bonum ulli inferam.Si enim tantam compassionem in me haberem, quod nullam quietem mihi attribuerem, quid tunc essem?Aut qualem uitam haberem, si omnibus gaudentibus ac flentibus uocibus responderem?Ego me scio, et unusquisque se sciat.uIII. Et iterum de predicta turbida nube audiui uocem huic imagini responsum dantem: O lapidea, quid dicis?Herbe cum floribus suis aliis herbis odorem prebent, ac lapis lapidi sudorem immittit, et omnis creatura noto suo amplexus ostendit.Omnes quoque creature homini ministrant, ac in illa ministratione homini bonum libenter inferunt.Tu autem digna non es ut ullam formam hominis habeas, sed tantum seuissimus uisus absque misericordia in te apparet, et amarissimus fumus in nigredine malignitatis es.Sed ego in ere et rore, ac in omni uiriditate suauissimum gramen sum, ac uiscera mea plena sunt unicuique adiutorium exhibendo.Nam in illo Fiat affui quo omnes creature processerunt, que homini seruiunt; sed tu ibi exclusa es.Oculis enim meis omnia necessaria inspicio, et me illis coniungo, ac omnes fractos ad sanitatem colligo, quoniam unguentum dolorum sum; et quoniam loquele mee recte sunt, ubi tu amarus fumus es.QuINTA uero imago uelut humanum caput habebat, excepto quod sinistra auricula eius ut auricula leporis erat, sed tamen tante quantitatis, quod ipsa idem caput totum operiebat.Reliquum autem corpus eius corpori uermis assimilabatur, qui ossibus caret et qui in cauernula sua intextus iacet, uelut infans qui panniculis inuoluitur.IX. Et tremendo dixit: Ad nullius iniuriam uadam, ne exul absque consolatione adiutorii fiam.Nam si ad iniuriam aliorum procederem, substantiam meam perderem, ac amicis meis carerem.Nobiles quoque et diuites honorabo; de sanctis autem et de pauperibus nihil curabo, quoniam nulla beneficia mihi impendere possunt.unicuique placida esse uolo, ne peream.Nam si cum aliquo pugnarem, ille fortasse repercuteret; et si ulli iniuriam inferrem, maiorem mihi redderet.Quandiu cum hominibus fuero, quieta cum illis manebo; et siue bonum siue malum faciant, silebo.Melius enim mihi est interdum mentiri et fallere quam uera dicere; melius etiam mihi est aliqua acquirere quam perdere, et fortes fugere quam contra eos pugnare.Nam quid ualeret quod hoc inciperem, quod perficere non possem?uictores autem et sapientes me derident.Sed ipsi habeant quod habent, ego autem domum meam quam elegi habebo.Sepe enim bona sua amittunt qui ueritatem loquuntur, et qui pugnant interdum occiduntur.X. Et iterum de prefata turbida nube audiui uocem huic imagini respondentem: Tu in primo errore contra Deum loquendo errare cepisti, et iustitiam imitari noluisti; et sic in uagatione tua cum tremendo stupore in exilium iuisti, et in uicissitudine fauoris hominem decepisti.Nam nullam probitatem habes in te.Ego autem gladium fortissimarum uirtutum Dei habeo, cum quo omnem iniustitiam abscido; unde etiam cum eodem gladio euaginato in maxillam te percutiam.Me quoque contra te indurabo, quia cinis in cinere es; et quecumque desideras et que ad te colligis, parua et pauca sunt.Nam uitam in cinere iacentem et uanas huius seculi uanitates nolo, sed ad salientem fontem uenire desidero.Ego enim contra antiquum serpentem pugno, et omnia spolia eius cum mysterio Scripturarum Dei destruo, in quibus contra bella iaculorum diaboli semper certo, ac sic in uero Deo semper manebo.SEXTA autem imago faciem hominis habuit, excepto quod os eius ut os scorpionis erat, et quod albuginem oculorum magis quam pupillas extorserat.Brachia quoque eius brachiis hominis assimilabantur, sed manus eius incurue erant longis unguibus.Pectus autem et uentrem et dorsum ut cancer habebat, sed crura ut locusta, et pedes ut uipera.Et stanti rote molendini implicata fuit, ita quod manibus suis superiores radios eiusdem rote tenebat, et quod pedibus suis supra inferiores radios stabat.Crines autem in capite non habebat, sed toto corpore nuda fuit, et multum ignem uelut faculas ex ore suo emisit.XI. Et dixit: Ego conculco et prosterno omne quod mihi iniuriam infert.Quare iniuriam sustinerem? Quod quilibet uult ne sibi inferam, hoc etiam mihi non faciat.Nam gladio uulnero et fustibus cedo, cum aliquis iniuriam mihi fecerit.XII. Et iterum de prefata turbida nube uocem huic imagini respondentem audiui: Ego in altissimis sonui et terram tetigi, ac de terra ut balsamum sudaui.Tu uero fraudulenta es et sanguinem bibis, ac semper aquilo es.Ego autem omnis uiriditatis suauis er sum, flores et poma omnium uirtutum producens, et ea in mentibus hominum firmiter edificans, ita quod omne quod incipio perficio, et quod in eo perseuero, et quod neminem conculco, sed omnia in quiete habeo.Et nemo condemnat me.Sed cum tu turrim erigis, in uno uerbo illum destruo, ac omnia spolia eius dissipo.Et sic peribis.Ego autem in eternum permanebo.SEPTIMA uero imago a sursum usque ad lumbos formam hominis habebat, excepto quod manus eius ut manus simie fuerant.A lumbis autem et deorsum capree assimilabatur, sed pedes eius predictis tenebris ita infixi erant, quod ad perfectum eos uidere non poteram.Ipsa quoque nulla indumenta habebat, sed tota nuda apparuit.XIII. Et dicebat: Dulcem uitam et pulchram uiam in me inuenio.Et quare ab illa abstinerem me? uitam enim istam in qua creata sum, Deus mihi dedit.Et quid ob hoc, si aliqua letitia in carne mea est?Cuprum enim primo durum et uelut nigrum sit apparet, sed postea uelut aurum fulgebit.Ita etiam si aliqua sordes in carne mea est, culpabile non est.Multi enim in cecitate huius uite sunt, qui nesciunt quid faciunt.Ego autem uitam istam scio, et eam habere desidero.XIu. Et iterum de predicta turbida nube audiui uocem huic imagini responsum dantem: Tu nuda, quare non erubescis quod cecam et mutam uitam pro uita illa habes, in qua nulla nocturna obscuritas est?In moribus enim tuis omnem iustitiam et ueritatem transcendis, ac in rationali uita non uiuis.Ego autem secularem uitam sicut fenum arescere scio, unde et ad illam suspiro, que numquam deficiet.Celestem etiam harmoniam et omnia angelica et spiritalia gaudia ad me traho, nec de ipsis saturari possum, quia societatem cum illis habeo, nec umquam ab eis discedam.ET uIDI quod prefatus uir euaginatum gladium tres acies habentem collo ipsius capulo impositum habuit, qui hac et illac ad feriendum mouebatur.Et idem gladius dixit:Xu. Zelum zeli contra aquilonem et contra omnes qui in eo habitant habeo.Quis poterit percutiendo me superare? Nemo.Nam ego materiam in coniunctione non habeo.uir enim cum muliere non uocauit me; sed omnia opera in omni genere diiudico.Deus enim de limo terre hominem formauit, in quo omnia opera sua perpetrauit, et in illum sicut in speculum aspicio.XuI. Deinde audiui uocem de celo dicentem: Quis est in omni creatura qui opera Dei dinumerare possit?Et quot suntqui in regno Dei habitant?Et qui sunt, et quales sunt, et quot sunt hi qui intra se loquuntur, et affirmant nigredinem schismatum, ita quod deum suum in aquilone querunt, et quod eum ibi colunt, et quod unaqueque iusta a Deo instituta secundum uoluntates suas peruerse discutiunt et excribrant, et ea in cordibus suis discerpunt dicentes: 'Ista uita bona est, illa uero mala est'; et sic scientiam suam pro Deo habent, nec sciunt quid faciunt?Opera enim Dei que in homine operantur in infinita uita manent, uelut etiam uerba Ezechielis ostendunt, ubi de quatuor animalibus dicit: XuII. Facies hominis et facies leonis a dextris ipsorum quatuor.Facies autem bouis a sinistris ipsorum quatuor; et facies aquile desuper ipsorum quatuor.Cuius sensus talis est.Nam opus operis Dei homo est, et hoc opus a Deo est.Facies enim hominis pietatem Dei designat, per quam homo sensibilitatem habet; et facies leonis uirtutem Dei, in qua Deus rationalitatem homini dedit; et hoc a dextris, quoniam pietas et uirtus Dei per comprehensionem magnitudinis bonorum operum uelut alas diuinam inspirationem extendunt.Sed facies bouis sacrificium quod Deus est denuntiat, in quo demonstrauit homini Deo sacrificare: et hoc etiam a sinistris est, quoniam in sacrificio quidam defectus est, ubi unum datur et aliud relinquitur, sicut etiam qui uoluntatem suam Deo offert interdum celestia, interdum terrestria meditatur.Nam in sacrificio Deus hominem ad se trahit; et etiam homini inspirat, ut se ipsum Deo sacrificium faciat.Facies autem aquile scientiam Dei prefigurat, que homini scientiam dat et possibilitatem scientie, secundum quod ipsi placet.Que super alias uirtutes est, quoniam in homine terribilis est, et homini uita est; et uita illa non deficit, sed undique spirat et undique uidet, ac in homine ut stelle in firmamento apparet.XuIII. Sed quamuis multa scientia in homine sit, nullus tamen hominum opera Dei dinumerare poterit, nec eos qui celestia possessuri sunt: quia quemadmodum mirabilia eius innumerabilia sunt, ita etiam et illi sunt innumerabiles, qui per eadem mirabilia supernas mansiones adipiscuntur.Sed et nec illi dinumerari poterunt, qui in suggestione diaboli seducti cum diabolo habitabunt.Deus autem numerum omnium scit.XIX. Nam plurima et plurima secreta in Deo sunt, que nulli reuelat ut sunt, sed ex parte, et secundum quod sibi placuerit, et secundum quod uoluerit.Ipse enim solus omnia nouit; qui etiam ea continet et conseruat que fecit, quoniam in omnibus secundum dispositionem gratie sue est.Quod et uisio presens, quam uides, testatur.uir enim iste tante proceritatis, quod a summitate nubium celi usque in abyssum pertingit, Deum designat.XX. Qui iuste uir nominatur: quoniam omnis uis et omnia que uiuunt ab ipso procedunt.Ipse etiam uir ille est, de quo Propheta dicit:XXI. Dominus sicut fortis egredietur; sicut uir preliator suscitabit zelum.uociferabitur et clamabit, super inimicos suos confortabitur.Cuius sensus talis est.Ante antiquitatem dierum Dominus in fortissima ui egressurus erat, ita quod uis ipsius uita uiuendi in omni genere creaturarum fuit, et quod uita quam ipse fecit prosperitatem egrediendi in multiplicationem creaturarum habuit.Et idem uir in antiquo consilio omnia bona pleniter constituit, et omne edificium uirtutum sic ordinauit, quod uacuitas in eo nulla inuenitur; unde in magna plenitudine contra inimicos suos pugnauit, quorum uiscera superbia est, que prius ascendere tentat, quam scalam uideat; et que prius sedet quam sedes ponatur, et cuius opus opinio est.Que cum defecerit, illa in interitum uadit.Nam idem uir in plenitudine uirilis operis sui suscitauit zelum, scilicet ardentem ignem in angelico ordine, qui totum hostem deiecit, cum ille tenebris malitie sue celum obnubilare uoluit.Et sic in fortissima ui uoluntatis Dei ac in gaudio uictorie uociferatio exorta est, cum angelica turba uociferabatur dicens: 'Quis est similis Deo?'In qua etiam uociferatione uelut ualidus uentus uentorum omnis celestis militia clamauit illum cecidisse; et gaudebat quod amodo nullam ruinam in celo uisura esset.Sic hostis antiquus in tenebras cecidit, inanis luce et gaudio uite; ac pharetram et iacula sua contra uoluntatem huius preliatoris collegit.Sed idem uir per aliud opus quod operatus est, uidelicet per hominem quem fecit, super inimicos suos confortatus est; in qua fortitudine contra iacula et malitiam dolosi hostis denuo pugnare cepit.XXII. Cuius prelii uerbum quod caro factum est uexillum deinde portauit; et hec pugna sic durabit, donec numerus fratrum scilicet beatorum impleatur.Nam fortissima pugna idem uir cum hoste isto iterum preliabitur, sicut prius in celo cum eo pugnauit: ac eum omnino destruet, quoniam in otio peccatorum stetit et quoniam in potestate totius doli et malitie sedit.Sed qui hoc facere noluit beatus est, ita quod beatitudo eius non deficiet.XXIII. Et eiusdem uiri proceritas tanta est, quod a principio creaturarum usque in finem seculi extenditur: quoniam homo ex quo factus est usque ad defectum suum loqui poterit; quid autem ante eum uel quid post eum futurum sit ignorat.Nam Deus nec initium nec finem habet.XXIu. unde idem uir ab humeris suis sursum supra nubes in serenissimo ethere est, quoniam quid ante principium mundi fuerit, ipse solus in secreto diuine claritatis nouit.Nam Deus super omnia et in omnibus excellentissimus est, ita quod nec angeli nec anime iustorum eum ad finem perducere possunt.Ex ipso enim omnia uiuentia procedunt, nec ipse inceptionem principii habet, sed solus in se permanet.Nam in se uiuit, in se potest, in se et scit.Qui uiuit, et qui potest, et qui scit Deus est; ac in his tribus uiribus omnia opera Dei distincta et perfecta sunt, et in ipso opera eius possibilitatem operandi habent.XXu. Et Deus eternus est, et eternitas ignis est, et hic Deus est.Et Deus non est ignis absconsus nec ignis tacens, sed ignis operans est, quia potestas Dei supra omnem intellectum et cogitationem creaturarum in claritate mysteriorum et secretorum suorum omnia disponens et omnia regens est, ut caput totum corpus regit: quoniam rationabilem uitam fecit, scilicet cum oculi uident, aures audiunt, nares odorant, et cum os uerba in rationalitate profert.Deus ergo caput omnium fidelium est; sed tamen omnia non ostendit, que in secreto diuinitatis sunt, quoniam in eo arcana uita abscondite uite est, sicut etiam ministros suos flammam ignis cum iudicio facit.Nam iudicium prius auditur quam fiat.Sic in Deo est.Ipse etiam ante legem uelut ante humeros suos, homines qui ante legem erant aqua et igne examinauit, quoniam alia lege examinati non sunt.Deinde autem in lege uariis et duris castigationibus eos purgauit, quod postmodum etiam totum compleuit, cum ipse homo factus diabolum in fortitudine sua destruxit, et hominem a sordibus peccatorum suorum clementer per ueram iustitiam emundauit, ut Propheta dicit:XXuI. Cuius potestas super humerum eius.Cuius sensus talis est.Iustitia in potestate Dei per hominem apparuit, quando Deus homo processit, ubi uelut in humero fortitudinis sue opera diaboli destruxit, ac infernum despoliauit, et ubi per apostolos suos baptizando in omnem terram sonuit.Deus enim iustitiam propter hominem in semetipso perfecit, qui de limo formatus in mortalitatem cecidit.Ipse namque homo in primo flore germinis per diabolum seductus est, qui uuluam suam aperiens, omnes spurcitias in materia sua eructauit; unde etiam omnes filios hominum denotat, quoniam luxurioso igne uenenose seminantur.Deus autem in integra uirginali carne per calorem Spiritus sancti absque uenenoso semine uiri carnem collegit, et sic homo factus omnes uenenosas spurcitias diaboli ab hominibus tergebat: quia ipse absque peccato mundus, peccatores a peccatis emundatos saluos fecit.XXuII. Quod autem ab humeris deorsum ad femora sua sub eisdem nubibus in alia quadam candida nube est: hoc est quod ab ortu creaturarum ad uerum ortum, cum ueritas de terra orta est, in secreto diuinitatis sue multa miracula in candore honorificentie habuit, ex quibus quedam manifestauit, quedam autem obnubilauit: quia etiam uoluntas Dei in ordinatione et conseruatione sanctarum animarum clara et candida in occulta et spiritali uita est; que tamen impossibilia sunt humane scientie manifestari.XXuIII. Sed tamen ipse uelut sub humeris suis in homine quandam militiam instituit, cum ei uetera legalia iniunxit; que ut sonus uerbi, et non uerbum erant.Sonus enim uerbi primum auditur, et postea uerbum cognoscitur.Sic namque uetus lex sonus et umbraculum uerbi fuit, post quem deinde uerbum, scilicet Christus, apparuit.XXIX. Et a femoribus ad genua sua in terreno ere est: quoniam ut omnia carnalia de femore procedunt, et ut a genibus sustentantur et uehuntur, sic etiam a Deo cuncta creata portantur, ac igneo calore et humore eris, in quo aperta uita corporalium est, nutriuntur; quemadmodum et nouus populus de uera castitate surgens et ad uectibilem confortationem, ubi omnibus patet, perueniens, quamuis in terrenis appareat, multa tamen miraculorum et uirtutum suauitate temperatur.Cum enim diuinitas uirgini se adiunxit, per inspirationem Spiritus sancti uerbum in humanitate sua cognoscebatur, quod nouam legem per semetipsum ostendit.Et ibi sonus et uerbum in unum conuenerunt, ubi uetus et noua lex sibi consenserunt.XXX. Sed et sicut uetus lex obumbrata fuit, noua autem aperte uidet, sic etiam anime sanctorum habitaculis suis exute plenum gaudium uelut in ueteri lege non habent, quoniam faciem Patris ad perfectum nondum uident, quia impossibile esset quod pars dimidiata illud quod integrum est ad plenum uideret; cum autem habitacula sua receperint et integre fuerint, id quod integrum est ad perfectum inspicient, et amodo non mutabuntur: uelut noua lex ea perfecte uidet, que uetus obumbrata dinoscere non potuit, nec umquam in aliud mutabitur.XXXI. A genibus quoque ad suras suas in terra est, quoniam ut genua hominem portant, et ut sure pedibus fortitudinem prebent, ita etiam Deus omnia uehit et omnia confortat, ac terre fortitudinem dat, quatinus ceteras creaturas sustinere possit: quia ipsa fortitudo aliarum constitutionum est.Nam terra uelut genu et uelut sure aliarum creaturarum est, et ut rote et axis currus reliquas creaturas fert, et aquam hac et illac ducit ut fluat: quoniam si terra eri et aque interposita non esset, er aquam emanare non permitteret.Sed ut genu interdum flectitur et tamen a suris retinetur, sic etiam et terra aliquando in alium modum a creaturis ducitur, cum officium suum non recte subministrat; sed tamen non labitur, quia fortitudo Dei eam ad rectum modum suum restaurat.Sic et uocatio noui populi, per totum orbem terre in euectione euangelii manifestata et in eadem manifestatione roborata, sudorem in multis tribulationibus sentiet, cum genua eius in antichristo commouebuntur; sed tamen in suris fortitudinem habens non corruet, quoniam in capite suo fiducia eius est.Nam etiam ut caput ipsius in terrenis elementis absque peccato conuersatum, et in passione sua in aliud mutatum quam prius ab hominibus uideretur, ab hominibus declinauit, sicut et genua inclinantur; et ut deinde in fortitudine sua indeficiens permanet: ita et Ecclesia in noua lege conuersata, in pessimo perditore aliquantum inclinabitur, sed uires suas recipiet, et sic inuincibilis permanebit.XXXII. Quod autem idem uir a suris deorsum ad plantas suas in aquis abyssi est, ita quod etiam supra abyssum stat, hoc est quod fortitudo Dei et mirabilis uita in absconditis quasi in plantis non cernendis, scilicet in secretis illis que homini scienda non sunt, uelut in aquis abyssi est: quoniam ut in superioribus multa sunt que nesciuntur, sic etiam et in inferioribus abyssi plurima sunt a quibus aque confortantur, que ab homine sciri non poterunt.Nam omnia que sub terra sunt, in potestate sua habet et ea regit et iudicat, ac infernale iudicium discernit; nec quicquam est quod in potentia eius non sit.unde etiam in eisdem secretis suis fortiter stat, quoniam Deus secreta sua nulli ad perfectum reuelat, sed in eis requiescit ut homo in plantis suis, quemadmodum septimo die ab omni opere suo requieuit.Sic et uocatio noui populi in antichristo fortitudinem suam non amittens, sed eam usque ad bonum finem mirabilium Dei, que ab homine sciri non poterunt, conseruans et in eisdem mirabilibus usque ad nouissimum diem sicut ad plantas stans, requiescit nec ulterius uacillabit, quoniam omnis teneritudo eius ibi finem accipiet.XXXIII. Nam ut nullus abyssum perscrutari potest, sic nec quod post finem perditi hominis futurum sit nullus hominum scire poterit, quemadmodum etiam de omnibus his per Sapientiam dictum est:XXXIu. Altitudinem celi et latitudinem terre et profundum abyssi quis mensus est?Cuius sensus talis est.Globus mundi igne et uento ac ere agitatur, et omnis creatura in eo latet.Celum enim cum omnibus ornamentis suis in superiori parte huius globi constitutum est.Et quis est homo qui ullo uisu hoc transcendere possit?Latitudo quoque terre cum circumfluentibus aquis, et cum illis que supra abyssum fluunt, quasi in medio globi istius est.Sed nec ullus homo eam comprehendere potest.Abyssus autem cum omnibus mirabilibus suis uelut in fine huius globi est.Et quis est homo qui ad finem eius pertingat?Nemo preter Deum qui eum constituit.Sed homo infra globum istum uiuit, ac eius ambitu circumdatur.unde homo in comprehensione sua progredi ultra non poterit.Nam creature in uirtute Dei sicut cor in homine sunt, quod parua pars ad comparationem reliqui corporis est.Ita et creature parue sunt, sed uirtus Dei magna et incomprehensibilis est.Omnes enim creature que in celo et in terra et in abysso sunt, Deum nec comprehendere nec discernere nec finire possunt.Sed et omnis sapientia a dominante Deo est: quia Deus cum sapientia omnia predestinauit, et in globum ea composuit, que iterum cum eadem sapientia discernebat.Ipsa enim celestia sciendo sapuit ac in regali ministerio gyrum celi circuiuit, et terram cum seruitio et edificatione necessitatis omnis creature transiuit, ac abyssum penetrauit: quemadmodum procurator facit, qui de his nihil perire permittit, que sibi assunt.Sed et sapientia oculus Dei est, cum quo omnia preuidet et intuetur, et ante euum amantissima amica in amabili amplexione ipsius est, cum qua Deus omnia tractando computauit.In hac etiam sapientia homo quasi altitudo celi nominatur, quoniam ipse supra omnes creaturas per scientiam dominando abundat, que oculus sapientie est.Sed et uelut latitudo terre est, quia possibilitatem desiderandi et optandi habet.Quomodo? Quod homo desiderat, hoc ipsum delectat; et sic desiderando exoptat, et tunc secundum uoluntatem suam sibi in illis auxilium aderit.Si enim Deum inuocauerit, ab ipso adiuuabitur.Quod si ad diabolum se tetenderit, ille cum suggestione mali ipsi occurrit.Homo etiam de rationalitate desiderium, et de gustu optionem habet.Sed tamen quodcumque desiderat uel exoptat, non potestate sua, sed permissione Dei perficitur, quoniam ipse hominem creauit.Et sicut homo multa facere potest, sic etiam desiderium et optionem habet, per que plurima postulat.Et quia diabolus primum hominem decepit, ideo etiam suggestione sua ipsum multotiens seducit.Homo etiam quasi profundum abyssi est, cum a bono desiderio declinauerit et diabolum inuocauerit, quia tunc etiam diabolus desideria illius suscipit, secundum quod homo tunc uoluerit, et hoc Deus sic fieri permittit.Cum autem homo bonis desideriis se implicauerit, ita quod bona operatur, que tamen aliquando transcendit, non autem sic quod omnino bona dimittat, sed quod ea per quendam neglectum transeat: tunc Deus hunc perire non sinit, quoniam bonum desiderium in se habuit.Sed huic homini diabolus non confidit ut desideria carnis sue perficiat, quia in ipso cognoscit quod Deum relinquere non uult.Iste autem homo profundum abyssi non est, sed tempestas que aliquando in sole fulminat et que aliquando in nigram nubem se inuoluit.Et quis mensus est ulla inquisitione contemptum hunc, quod homo qui super omnia opera Dei constitutus est, Deum derelinquit et diabolum imitatur, qui gloriam suam perdidit, cum superbiendo se Deo opposuit et periit?Quis etiam perditionem hanc metiri poterit, quod homo Deum derelinquit et pessimum tyrannum scilicet diabolum pro Deo eligit?Hec Deus preuidet et iudicat.XXXu. Et idem uir se ad orientem uertit, ita quod et orientem et austrum inspicit: quoniam Deus in principio mundi creaturas quasi fulgentem solem procedere iussit, et eas non solum produxit, sed etiam in perfectione quasi in austro multiplicauit, cum et hominem qui bonum principium accepit, et qui ab illo in malum corruerat, non tantum ad principium suum reformauit, sed etiam maiores uirtutes sanctitatis in eo dedicauit.XXXuI. Sed quod uultus eius tanta claritate fulget, quod eum ad perfectum intueri non potes: hoc est quod sancta diuinitas tam ardens et tam clara in omni bonitate et iustitia est, quod eam nullus scrutari ualet.Nam preter Deum Deus non est, cui in operibus suis nemo assimilatur, quoniam in omnibus mirabilibus suis solus Deus est, que etiam, sicut et ipse, incomprehensibilia sunt.Ipse etiam ignis iste est, de quo angeli ardent et uiuunt; et claritas illa de qua plurima arcana procedunt, que infra se uitam miraculorum habent, que in Deo est.Miracula enim ista supra omnem numerum, qui in celo et in terra ac in abysso est, dicta sunt.XXXuII. Ad os quoque eius candida nubes est, que similitudinem tube habet: quoniam diuine uoluntati diuina et suauis dispositio in comprehensione diuinarum emissionum adiuncta ut a tuba sonus procedit, etiam omnium sonorum uelociter sonantium plena est: quia dispositioni Dei omnia, siue rationabilia siue irrationabilia, strenue obediunt in plenitudine subiectionis; et hoc ad honorem et laudem ipsius, quoniam Deus ea creauit.Deus namque bonus est, et omnia que ab ipso procedunt bona sunt.XXXuIII. unde in eandem tubam dum idem uir flatum dat, tres uentos emittit: quoniam profundam dispositionem uoluntatis sue Deus secreta inquisitione pertransiens, tres uias iustitie in tribus ordinibus beatorum procedere fecit, quorum unus nubem igneam, unus turbidam, unus lucidam super se habet, ita quod idem uenti easdem nubes sustinent; quia uia una iustitie gloriam angelorum in amore Dei ardentium et nihil aliud quam quod Deus uult uolentium uelut igneam nubem portat, ac uia una opera hominum que turbida et uaria in multis angustiis et tribulationibus quasi turbida nubes sunt; ac una in incarnatione Domini candidam et illibatam uirginitatem uelut lucidam nubem super se continet, quoniam iustitia fundamentum istorum est, et eos in beatitudine sustinet.Nam Deus in secreto uoluntatis sue omnia disponens omnia que procedere faciens, spiritus supernorum ciuium in rectitudine continuit; hominem etiam in turbida opera cadentem, ne omnino periret sustinuit, atque per illibatam incarnationem et uirginitatis lucem opera tenebrarum fugauit, et ea que recta sunt demonstrauit.Angeli enim in amore Dei permanserunt; et homo a Deo recedens per sancta opera in priorem gloriam restitutus est, quia opera in sanctitate perfecta hominem sanctum fecerunt.Sed sancti modo in labore carnis operantur, post nouissimum autem diem in symphonia et in omnibus laudibus letabuntur.Nam caro spiritum nunc in carne constringit, spiritus autem carnem postea sibi subiciet: et sic homo totus sanctus erit.XXXIX. Sed uentus nubem igneam super se habens ante faciem eiusdem uiri permanet: quoniam iustitia gloriam angelorum in amore Dei ardentium in supernis tenens, in uoluntate et in gloria Dei perdurat: quia angeli faciem eius inspicientes, ad uoluntatem ipsius semper prompti sunt, nec a Deo recedunt.XL. Alii autem duo cum nubibus suis ad pectus eius descendunt, et ibi flatus suos expandunt: quoniam iustitia duabus uiis cum homine incedens, scilicet una in ueteri lege, una in incarnatione Filii Dei, cum bonis operibus hominum ad profundam scientiam Dei descendit, ubi in multis mirabilibus dilatatur: quia Deus opera sanctorum nouit nec ea obliuioni tradit, sed eis in secreto consilii sui eternam remunerationem componit, ac ea in infinitis laudibus ad gloriam suam expandit.Quod autem uentus qui ante faciem ipsius est, cum nube sua se ab oriente ad austrum expandit, hoc est quod iustitia coram Deo fulgens cum gloria supernorum spirituum, ab ortu illo quo in ueritate perstiterunt, ad recta opera hominum tendunt, quatinus homo per eadem opera ad gaudia ipsorum uelut ad bonum ortum pertingat: quoniam Deus angelum et hominem in una rationalitate coniunxit, et quia angelica presidia homini adesse destinauit, et hoc tam in ueteri quam in nouo testamento fecit, sed tamen maiore dilectione in nouo quam in ueteri testamento eos consociauit.Nam angelus in ueteri testamento uelut uox ad hominem erat, in nouo autem homini ita coniunctus est, ut uox uerbo coniungitur.XLI. Quod autem in hac ignea nube uiuens ignea multitudo est, qui omnes in una uoluntate et in una coniunctione uita una sunt: hoc est quod in ardente gloria et honore uiuens et ardens exercitus beatorum spirituum est, quorum gloria ineffabilis est; quorum etiam numerus innumerabilis est, ita quod numerum eorum nemo scit, nisi quod scientia Dei eos nouit.Et omnia que Deus uult et ipsi uolunt, et sic in unum sibi coniuncti sunt, uelut corpus quod non diuiditur.Nam quamuis singulas facies habeant, tamen in una coniunctione unanimitatis sunt, ut corpus quod singula membra habens unum tamen corpus est; et sic uita una in unanimitate sunt.XLII. Et coram ipsis tabula pennis undique plena est expansa, que in preceptis Dei uolat, cum ipsam precepta Dei eleuant: quoniam ante eos secretum diuinis iudiciis plenum est, quod et secundum uoluntatem Dei manifestatur, cum uoluntas Dei illud manifestare uoluerit; in qua scientia Dei quedam arcana scribit, que multitudo hec studio uno inspicit: quia Deus in secreto consilio suo alia secretiora consilia habet, que beati spiritus studiosissime attendunt.Nam etiam cum Deus homines idola colentes et alios legem suam preuaricantes uiderit, per ignea iudicia supernorum ciuium in amore eius ardentium pennas uentorum sepissime excitat, ac fulgura et tonitrua in terram mittit, ac fame et pestilentia et incursibus bellorum populos terret, et sic totam terram in terrorem commotionis ducit.XLIII. Sed cum angeli eadem scripta inspiciunt, uirtus Dei ipsis dat quod uelut fortissima tuba in omni genere musicorum uno sono resonant: quoniam cum ipsi uoluntatem Dei considerant, a uirtute etiam Dei accipiunt quod in fortitudine et in plenitudine omnium gaudiorum unanimiter laudes Deo referunt.Nam in omnibus iudiciis Dei nihil aliud quam laudes Deo dicunt, quia omnia iudicia eius uera et iusta sunt, uelut etiam Iohannes in Apocalypsi sua audiuit, ut scriptum est:XLIu. Domine Deus omnipotens, uera et iusta iudicia tua sunt.Cuius sensus talis est.O Domine, tu per timorem 'Dominus', per amorem 'Deus', per comprehensionem omnium 'omnipotens' diceris.unde uera et iusta iudicia tua sunt, quoniam uerus timor tuus omnes timores destruit, et uerus amor tuus omnes amores alligat, ac uera omnipotentia tua omnes potestates deprimit.Nam cum homo in propositione sua sibimet legem ita ponit, uelut ipse sibimet Deus sit, tunc ei te per iusta iudicia tua ostendis, ut sciat quia contra te nihil possit.Cum etiam amorem carnis sue iusto amori tuo preponit, tunc amorem illum in ipso cum amaritudine dolorum sic conculcas, quod numquam nisi per te consolabitur.Sed et cum homo in preuaricationem preceptorum tuorum peruenerit, ita quod simulacra pro nomine tuo colit, tunc iusto iudicio contra inimicum tuum preliaris, qui a prima inceptione sua homini persuasit quod te pro nihilo computet.Et tunc in terram fulgura et tonitrua mittis, et ex aquis diluuium fundis, ac in terra sterilitatem esse iubes, et etiam morbos ac prelia hominibus inducis, ut sciant quia ista per nullum nisi per te fieri possunt, ut et iudicia tua uera et iusta esse cognoscant.XLu. Multitudo quoque angelorum bona opera hominum laudat, et propter eadem opera nec horis nec momentis a laudibus cessat, sed in eis frequenter sonat, nec in his finem facit.Deus namque ab angelis laudari uult, quatinus eorum gloria multiplicetur: et hoc sibi placet.unde etiam uult ut opera sanctorum ab angelis in laudibus sibi deferantur et manifestentur, quia homo opus ad imaginem et ad similitudinem Dei est; et ob hoc etiam uult ut bona opera hominis coram eo ab angelis laudentur.Sed et quia homo per adiutorium Dei sustentatur, ideo etiam Deus ab hominibus sicut ab angelis laudari uult, ut et eorum gloria magnificetur.XLuI. Sic Deus omnia recte constituit.Istud autem de arcanis Dei, que in conspectu eius resplendent, dictum est, que scientie hominis innumerabilia sunt; scilicet in angelis, in spiritibus et in ministris, in uociferantibus et in gaudio gaudentibus; et que scientie eius incognita sunt, qui et quales sint, et quomodo sint.Nam quamuis homo uelut mons in scientia sua sit, quoniam in scientia sua in excellentiam post Deum ascendit, supernum tamen montem, nec superiorem partem eiusdem montis que scientia Dei est, nullus homo uidit, nec illuc ascendit, nec eius arcana scire poterit nec etiam illorum qui in conspectu eius semper assistunt.Sed quidam illorum qui in conspectu Dei semper sunt, per prophetas ac per alios quosdam sanctos qui in Spiritu sancto uiderunt, nominati sunt; quidam autem nominati non sunt, qui etiam modicum de ipsis loquebantur, dum diuina inspiratio eos tetigit, quemadmodum per Paulum apostolum scriptum est:XLuII. Audiuit arcana uerba, que non licet homini loqui.Cuius sensus talis est.ut cor eius multis et magnis miraculis infusum confortaretur, et ut aliis ex hoc edificationem uirtutum largiretur, percepit arcana uerba et prescientiam habentia, que hominibus abscondita sunt, per quem uel a quo uel quare processerint, uel qualia fuerint, uel quem modum habuerint.Sicut enim diuinitas ab hominibus intueri non potest, sic nec ista uerba quomodo in uociferatione uocis et quomodo in sonis laudum mysteriorum Dei prolata sint non licet homini proferre: quia omnino in secretis secretorum spirituum sunt, et quoniam homo in carne alienus ab illis est.XLuIII. Quod autem uides quod uentus qui predictam turbidam nubem super se habet, eam se cum ab austro ad occidentem extendit: hoc est quod iustitia multis tribulationibus turbida hominum opera sufferens, illa se cum ab austro, cum ibi in perfectione fidei ardent, ad finem perseuerationis ducit: ut homines diabolo repugnantes in bono perseuerent, et in sanctitate Deo uiuant.Et longitudo ac latitudo eiusdem nubis uelut platea est, que pre amplitudine sua humano intellectu capi non potest, quoniam extensio et diffusio bonorum operum in amplexione et dilectione uirtutum tanta est, quod propagatio eorum cor humanum excedit.XLIX. In eadem autem nube maxima multitudo beatorum est, qui omnes spiritum uite habent, et quos nemo dinumerare potest: quia in beatis mansionibus animarum, quas bona et sancta opera sibi parauerunt, ipse anime sanctorum sunt, qui in beata uita uiuunt et qui innumerabiles in numero hominum sunt, quoniam numerum eorum nemo nisi Deus nouit.L. Et uoces eorum sunt ut sonus aquarum multarum: quoniam in laudibus suis in unanimitate unius soni et unius uoluntatis spiritali spiramine ut aqua salutis sonant, et dicunt quod corpora secundum uoluntatem Dei dudum habuissent, que quamuis in cinerem uersa sint, ea tamen recipere desiderant, ut tanto plus cum illis gaudeant.LI. Sed ab illis qui in conspectu Dei in amore eius ardent, responsum accipiunt quod eadem habitacula non recipiant ante diuinam iussionem, et ante concussionem elementorum, cum fortissimus ignis elementa purgabit, ubi Deus magnam potentiam suam manifestabit.Nam uox Dei omnes mortuos tam reprobos quam electos suscitabit; et tunc cum corporibus suis ad eternitatem surgent, quia ad incommutabilem uitam corpora eorum mutabuntur cum resurgunt, quamuis mors istos et quamuis beata uita illos recipiat.LII. Quod autem uentus super quem prefata lucida nubes est, cum eadem lucida nube ab oriente ad septentrionem se dilatat: hoc est quod iustitia ferens candida opera uirginitatis in Christo, cum eisdem operibus in ortu ueritatis surgentibus contra nequitias diaboli pugnat; quod ante Christum pleniter facere non potuit.Nam ut homo primum carnalis factus, ad spiritalem uitam deinde se transtulit, sic etiam uetus lex in sanctitate carnaliter ostensa, postmodum in Christo et in Ecclesia uita facta est; ac sanctitas in uita surrexit, ac antiquum hostem penitus contriuit, cui uetus lex rebellare non potuit.LIII. Sed maxime tenebre multa densitate et horrore ab occidente ueniunt, et se magna dilatatione ad eandem lucidam nubem expandunt: quia omnes diabolice iniquitates et malitie in unum conglobate et ab infernalibus potestatibus misse, magna et lata infidelitate operibus Christi et Ecclesie se opponunt.Sed tamen pre lucida nube illa ultra procedere non possunt, quoniam quamuis fideles multis aduersitatibus impugnent, tamen opera eorum in Christo lucentia obfuscare nec euertere preualebunt.LIu. Et in eadem lucida nube sol et luna apparent: quod designat in candore uirginitatis occultum mysterium castissime incarnationis, quod sicut sol mundum illuminat, et quod etiam Ecclesiam designat, que in regeneratione baptismi Christum imitatur, quemadmodum luna solem subsequitur.unde etiam in sole leo est, scilicet in occulto mysterio, quod in Deo latuit, sed quod tamen per omnia resplenduit, uidelicet miraculum hoc quod Deus homo fieri uoluit: quoniam Filius Dei de uirginali materia carnem assumens, ac sic in fortissima ui diuinitatis homo uelut leo apparens, in aliena uia progrediebatur, in qua nullus homo nisi ipse solus inuentus est.Lu. Et in luna capricornus est, id est in Ecclesia ex omni plebe conuocata contra antiquum serpentem signum uictorie, ubi diabolus per omnia superatus est.Quapropter etiam idem sol supra celum et in celo, ac in terra et subtus terram lucet, quia occultum mysterium, quod Filius Dei incarnatus est, super omnia celestia secreta est; ita quod etiam in celestibus mysteriis que solum celestibus cognita sunt apparet, et quod in creaturis terre multa miracula operatur, et quod etiam abyssum splendore potentie sue penetrat.Et sic procedit oriendo, quoniam idem mysterium apparuit in ortu uirtutum, cum uirtutes prius non uisas protulit; et redit declinando, cum iudiciali sententia prauitates uitiorum ad nihilum incuruat.LuI. Quod autem cum idem sol procedit, leo cum illo et in illo procedit ac multa spolia diripit: hoc est quod cum Deus occultum mysterium suum manifestauit, incarnatus Dei Filius cum eodem in carne et in eodem in deitate mirabiliter apparuit, quoniam unum sunt; ac plurima diabolica facta contriuit, cum ipsum a fidelibus suis fugauit.Et cum redit, leo cum illo et in illo redit: quia cum idem occultum Dei mysterium iudiciale mysterium promeret, incarnatum Dei uerbum, cum illo exiens, et in illo manens, et unum cum illo existens, mala opera hominum diiudicabat, cum ueterem legem in nouam transtulit; ac pre gaudio multos rugitus emittit, ubi triumphato hoste per rugitum ueritatis baptismum in regeneratione spiritus et aque docuit.LuII. Quod autem luna, in qua capricornus est, solem in procedendo et in redeundo cum eodem capricorno paulatim sequitur: hoc est quod Ecclesia, morte deuicta, mysterium Dei procedens ad spiritalia et rediens ad secularia cum magna uictoria subsequitur: quoniam Filium Dei celestia docentem, et cum hominibus conuersantem, fideles omnibus modis subsecuti sunt, cum etiam corpus pro Christo ad multa supplicia tradiderunt.LuIII. unde idem uentus flatum dat et dicit: 'Mulier feta pariet, et capricornus contra septentrionem pugnabit' quia iustitia per diuinam inspirationem ostendit quod Ecclesia bona et sancta opera profert, cum quibus magna uictoria diabolo repugnat: quoniam quisque fidelis se ipsum contemnens et uestigia Christi subsequens, opera tenebrarum conterit et se Deo coniungit.LIX. In prefatis autem tenebris innumerabilis turba perditarum animarum est, que a sono illorum in austro canentium declinauerant, quoniam consortium eorum nolebant, quorum dux seductor appellatus est: quia opera eius secute sunt, qui a Christo percussus ultra quicquam non ualet; quoniam in infidelitate infernalium penarum plurime anime sunt, que uerba supernorum ciuium, dum in carne essent, contemnebant, nec societatem illorum in bonis et iustis operibus desiderabant, sed semper et semper ad malum anhelabant; unde antiquum serpentem imitate, qui a Filio Dei contritus interiit, cum ipso in infelicitate mortis permanent, quia uitam non desiderabant.Et he omnes lamentabili uoce permanent, dicentes: 'ue, ue noxiali et horrendo operi, quod uitam fugit et in nobis ad mortem tetendit!'; quia in penis multis stridoribus uociferantur, et culpam suam et horrores tenebrarum suarum Ade imponunt, quia precepta Dei transgressus in mortem corruit; cum ipsi lucem fidei et opera iustitie uidentes et audientes, ac etiam scientes, pro nihilo habebant et subsannabant, et diabolum magis quam Deum diligebant.LX. Quod autem deinde uides nubem ab aquilone uenientem, que se ad easdem tenebras dilatat, et que ab omni gaudio et ab omni felicitate arida est, quia etiam nec sol illam tangit, nec illam illustrat: hoc aliud genus infidelitatis et infernalium tormentorum est, quod a diabolo procedens prefatis tenebris cum penalibus tormentis se coniungit; in quo genere crudelitatis nulla spes gaudii nec ulla spes salutis est, quoniam nec uerus sol illam ulla letitia exhilarat nec ullo splendore claritatis sue infundit, nec etiam terrenus sol ad eam ullo fulgore pertingit.LXI. Ipsa autem malignorum spirituum plena est, qui in ea hac et illac uagantur, et hominibus insidias machinantur, ac qui predictum uirum erubescunt: quoniam in eadem infidelitate innumerabilium malorum diabolici spiritus sunt, et discurrunt, et plurimas nequitias producunt, et Deum erubescentes fugiunt, quia nullam beatitudinem habent nec habere desiderant, sed in damnatione perpetue perditionis sunt.LXII. Sed quod audis antiquum serpentem intra se dicentem quod uires fortitudinis sue ad propugnacula preparet, ut contra inimicos suos quantum possit pugnet: hoc est quod idem antiquus hostis in exaltatione superbie sue diuersa uitia insidiarum suarum producit, cum quibus electos Dei fatigando decipiat, nec eos ullam quietem habere permittat.unde etiam spumas multarum immunditiarum cum omnibus uitiis ab ore suo inter homines emittit, ac plurimam irrisionem eis inflat: quoniam sordes plurimorum uitiorum ab hiatu peruersitatis sue euomens, multas seductiones ac multas hereses hominibus inducit, cum istos idolis, illos plurimis prauitatibus seruire docet.Et dicit quod illos qui per lucida opera se soles nominant, noxiales et nocturnos ac horribiles in tenebris faciat: quia electos Dei qui in sanctis operibus fulgent, nociuos ac in obscuris actibus sordentes esse contendit, et notitiam eorum coram hominibus fetere.LXIII. Quapropter etiam teterrimam nebulam efflat, que totam terram uelut nigerrimus fumus tangit, quoniam plurimam infidelitatem emittit, que totum mundum tenebrositate peruersitatis sue obnubilat; ex qua etiam maximus rugitus intonat dicens quod nullus homo alium Deum adoret, nisi quem uidet et cognoscit; et quid sit hoc, quod homo colit quod nescit; quia per eandem infidelitatem inique persuasiones hominibus inculcant quod nullum Deum colant preter idola que uidentur et sciuntur, et sic a uero Deo, qui in claritate diuinitatis humane infirmitati inuisibilis est, rationalitatem hominis auertunt.LXIu. Sed qui in summa beatitudine esse uolunt, uiuum Deum qui omni creature uitam dispensat et qui in celis est adorent, nec alium quam ipsum qui in superna gloria manens omnia recte disponit, ut psalmista Dauid dicit:LXu. Deus autem noster in celo; omnia quecumque uoluit fecit.Simulacra gentium argentum et aurum, opera manuum hominum.Cuius sensus talis est.Deus uita illa est que nulla inceptione obscuratur, et que etiam nulla defectione terminatur.Et ipse Deus noster est, qui uita existens indeficientem uitam suis tribuit.Ipse etiam in celo est, scilicet in claritate illa quam mortalis homo comprehendere non potest.Sed que est uita illa, que uite habitaculum facit?Deus enim uiuit et suis uitam dat, ac eis mansionem in uita concedit.Et quis hoc facere potest nisi Deus? Quecumque enim Deus in ordinatione sua disposuit, ea etiam perfecit, que uana non sunt sicut cogitationes hominum uane sunt; quoniam homines in cogitationibus suis multa incipiunt, que perficere non possunt.Ipse quoque Deus omnes creaturas rationalitati hominis ad perfectum supposuit, que per aliam uitam non suscitantur, nisi per illam que sibi a Deo data est.Sed infidelitatis imaginibus infideles uitam despondent, quam eis Deus non dedit.Nam in simulacris opus hominis uitale non est, sed tantum facta et depicta forma in argento et in auro est, quia homines rationalitatem suam uelut argentum, et scientiam suam uelut aurum in opere manuum suarum contaminauerunt.In ista enim eramenta diabolus flatum suum mittit, quo Deum ab initio negauit, ac in eis deum se esse dicit; et sic absque uisu uisionis, et absque sapientia auditionis, et absque intellectu odoratus, et absque uitali ere, et absque spiramine spiraculi uite in eis sonat.Sed in omnibus his diabolus nullam possibilitatem habet, unde et se in magnam confusionem ducit, quoniam in eis ludibria sua parat, cum in eis nullam possibilitatem habeat - quemadmodum etiam nec homo - sed tantum in seductione hominis gaudet.Nam si diabolus possibilitatem in operibus hominum secundum uoluntatem suam haberet, illa sicut Deus in aliam naturam conuerteret, quomodo etiam Deus limum terre in aliam naturam conuertit, cum hominem de limo formauit.Et cum homo opera sua pro Deo computat, quasi Deum esse nesciat, tunc simulacris assimilatur, quoniam in eis confidit et quoniam hec existimatio hominis mors est sine omni gratia operis Dei; ita quod etiam illi qui in eis spem suam ponunt, cum diabolo in exterioribus tenebris permanebunt.LXuI. Quod autem in eadem nebula diuersa genera uitiorum in imaginibus suis uides: hoc est quod in infidelitate omne genus uitiorum cum omni comitatu suo est, quoniam qui fidem non habet omni bono caret; ex quibus septem in hunc modum consideras, quia plenitudo eorum in commutationibus suis tibi ostenditur: non autem quod ita in formis suis sint, sed quod significationes eorum hoc modo manifestantur, quoniam diabolus multa iacula peruersitatis habens, hominem in lacum perditionis mittere nititur.LXuII. unde prima imago amorem seculi designat: quia antiquus seductor primitus amorem secularium hominibus infundens, eos etiam ad cetera uitia perducit.Et hec formam hominis et nigredinem Ethiopis habet, quoniam carnalibus desideriis pleniter se implicans, nullum splendorem nec ullam claritatem habere desiderat.Nuda quoque stans brachiis ac cruribus suis arborem sub ramis eius circumdat: quia nulla indumenta beatitudinis habens, in operibus et in uestigiis suis fortitudinem uane glorie comprehendit, aliis quibusdam uitiis uelut quibusdam ramis ab illa procedentibus obtecta, in qua omnia genera omnium florum excreuerant: quoniam in uana gloria et in uitiis ex ea nascentibus cuncte uanitates cunctarum uanitatum ad seculum pertinentium sunt.unde et manibus flores illos ad se colligit, quia in operibus suis omnes uanitates presentis seculi cum incestis desideriis ad se trahit: quoniam cum homo in amore seculi post uanitates cogitat, illas desiderando querit, et cum eas inuenerit, in magnis deliciis quasi omne genus florum eas secundum uoluntatem suam sibi componit, quemadmodum etiam idem uitium in uerbis suis superius demonstrat.Quod autem predicta arbor radicitus aret et quod in predictas tenebras corruit, ita quod eadem imago cum illa cadit: hoc est quod uana gloria omnino deficiens, in infidelitatis tenebrositates in quibus et diabolus est uadit, ita quod et omnes qui seculum diligunt et uitam eternam contemnunt cum illa cadunt, cum eam cadentem retinere non possunt.Sed quamuis cadat, se tamen cadere non putat: quia secularibus rebus ita infixa est, quod de celestibus nihil cogitat, ut uoce amoris celestis, quemadmodum audis, etiam ei respondetur.LXuIII. Secunda uero petulantiam significat, que homines extra modum honestatis ducens hic amorem seculi comitatur: quia cum homines seculum diligunt et cum ei adherent, gestus suos secundum eandem uoluntatem sepissime ostendunt.Et hec ut canis est, qui uenari solet: quoniam homo qui petulans est uniuscuiusque uoluntatem et placitum sequitur, per quod multos reprehendendo decipit, quemadmodum canis qui multa capit; et ita super posteriores pedes suos stat, anteriores autem super baculum sursum erectum ponit, quia uestigia sua retro ad diabolum posita ad gustum terre figit, nihil de celestibus cogitans; anteriora autem quasi in bonis itineribus celestia meditetur, ad legalia precepta que spiritali culmine suffulta sunt dirigit, cum in inconstanti animo de spiritalibus inaniter interdum loquitur; sed illa non seruat, quoniam in mente sua nullam stabilitatem, sed queque uana computat, et secundum erem ad quem se erigit, modo pulchra, modo turbida sibimetipsi proponit.unde etiam cauda sua eam commouendo ludit, quia mobilem finem scrutationum suarum ad uoluntatem hominum hac et illac tendit, cum omnia opera sua petulanter exprimit, ut etiam in predictis uerbis suis ostendit.Quapropter et uere discipline uoce corripitur, ut ibidem etiam superius demonstratur.LXIX. Sed tertia imago ioculatrix in significatione sua est; que homines a celestibus ad diuersa spectacula inconuenientium motuum trahens, petulantiam hic subsequitur, quoniam uelut fistula et uelut musica illius est: quia cum huiusmodi homines fatigatio et tedium petulantis animi sui tetigerit, alios iocos uelut ad respirandum aggrediuntur.Et homini assimilatur, excepto quod tortuosum nasum habet: quia idem uitium in scientia boni et mali secundum desideria oculorum et carnis homines ad se colligit, et in stulta insipientia ac in stulto intellectu, uelut in informi naso, Deum non esse dicit.Sed quod manus eius ut pedes ursi sunt et quod pedes ipsius ut pedes grifonis apparent: hoc est quod sordidos mores et immunda opera homines habere facit, et quod etiam in uestigiis rapine nulli parcit, ubi quicquam per dolositatem artis sue diripere poterit.Nam per hoc uitium homines magis spoliantur, quam aliquid utilitatis consequantur.Nigros autem capillos habet et pallida ueste induitur: quoniam in nigredine uanitatum omnia principia operum suorum obfuscat, lenem letitiam etiam sibi circumponens, quia moribus cuiusque hominis se coaptat, ut per hoc eos sibi attrahens, eos se cum ludere faciat, quemadmodum etiam in locutione sua superius declarat.Sed uox sibi repugnantis uerecundie econtra clamat, et ut homines honestatem morum habeant persuadet.LXX. Quarta autem imago obdurationem ostendit, que hic ioculatricem imitatur: quoniam cum homo in huiusmodi ioculationibus fatigatus tedium acceperit, obduratam mentem habere incipit, quia celesti rore tactus non est, ita quod etiam mentem suam nec lege preceptorum, nec aratro Scripturarum sulcauit; unde etiam quid sit bonum refrenationis non sentit.Et quasi densus fumus ad staturam hominis est: quoniam nulla tenuitas, sed quedam firmitas malitiose malignitatis in obduratione est, et hoc secundum mensuram hominis, quia nullum malum sub homine nec supra hominem est, quod ipse in operibus suis non comprehendat; quoniam nec paruum nec magnum malum est, in quo malitiosus homo non delectetur.Quod autem nulla membra humane forme habet, excepto quod grandes et nigri oculi in eo apparent: hoc est quod idem uitium homines ita indurat, quod imaginem Dei nec scire nec cognoscere in aliis hominibus uolunt, quia ipsi nullam benignitatem habentes, absque omni misericordia et beniuolentia sunt; sed in magnitudine maledictionis ac in nigredine obliuionis Dei circumspiciunt, querentes quem cum ueneno inuidie uelut ueneno aspidum ledant.Et nec ascendendo, nec descendendo, nec hac et illac diuertendo mouetur: quia obduratio ad superiora non tendit, ut propter Deum a malitia sua liquescat; nec ad inferiora declinat, ut propter hominem a duritia sua mollescat; nec ad alias creaturas diuertit, ut propter illas a nequitia sua cesset: sed tantum fixa in prefatis tenebris manet, quoniam in uno statu absque omni motione in maledictionibus maledictionum perseuerat, quia nihil aliud quam afflictiones hominum desiderat.Ipsa enim sicut plumbum, quod in uehementes aquas mittitur, in profunditate iacet, nec se ad ullius commodum mouet; sed dextram Domini fugit, que omnia in creaturis ad utilitatem hominis comprehendit, et que hominem exaltauit, ac eum in pace constituit.Nam Deus hominem ut elegantissimum lapidem in terram posuit, in cuius fulgore omnis creatura se ipsam considerat, quia ipse super omnes creaturas est: et ideo illicitum est quod obduratio eum pro nihilo computat et quod se aduersus illum indurat.Hec enim pessimum malum malorum est, nulli parcens, nulli misericordiam exhibens; sed hominem despicit et a commodo illius se subtrahit, nec ei congaudet nec ei bona persuadet; sed in omnibus dura existens, omnia contemnit, uelut etiam in uerbis suis, ut predictum est, ostendit.Cui uera misericordia respondet, et ut bona omnibus benigne impendantur admonet.LXXI. Sed quinta imago ignauiam declarat, que obdurationem hic uelut sordidus liuor sequitur, sicut etiam praui uermes ex terra pullulant: quia postquam homo induratus nihil boni quesierit, in ignauiam uertitur, ita quod nihil amplius honoris, nihil amplius sanctitatis desiderat, sed tediosus ac obliuiosus omnis probitatis manet, nec uitiis se opponere uult, sed ea per ignauiam sibi attrahit.Que humanum caput habet, excepto quod sinistra auricula eius ut auricula leporis est, sed tamen tante quantitatis, quod ipsa idem caput totum operit: quoniam stulti homines in insipientia sua se probos esse putant, in qua etiam otiositatem amant, nec ulla bona sibi prouident, sed ad malum auditum se conuertentes susurrationibus et detractionibus ignauiter insistunt; quas ita dilatant, quod etiam omnem intentionem cordis sui in prauitate obnubilant.Quod autem reliquum corpus eius corpori uermis assimilatur, qui ossibus caret et qui in cauernula sua intextus iacet, uelut infans qui panniculis inuoluitur: hoc est quod per idem uitium tediosi et ignaui homines fiduciam quam in auxilio Dei et in subleuatione hominum habere deberent, ad sordes uoluptatis sue uelut uermis immundus conuertunt, et quod mollitiei carnis sue magis quam diuine fortitudini confidunt, occulta cogitationum suarum intrantes, ac illis per stultitiam se inuoluentes, ita quod se ad nullam probitatem uirtutum erigere possunt, sed quod in torpore negligentie et insipientie uanitatum ignauiter permanent; uelut etiam idem uitium in locutione sua superius demonstrat.Sed responso diuine uictorie corripitur, et ut homines diabolo repugnent per idem responsum admonentur.LXXII. Sexta uero imago iram pronuntiat, que hic ignauie affinis est, quia ignauia meretur obprobrium per quod ignis ire accenditur, ut obprobria illa succendat et consumat.Que faciem hominis habet, quoniam ira ex hoc in homine surgit, quod homo malum scit: excepto quod os eius ut os scorpionis est, quia frendens homicidium ut percussio ueneni mortis est; et quod albuginem oculorum magis quam pupillas extorquet: quoniam ira pestilentiam furoris in intentione sua magis quam rectitudinem tranquillitatis profert, ubi homo nec se ipsum, nec alios considerat, sed iustitiam euertens quasi cecus sit, procellas furiarum emittit.Brachia quoque eius brachiis hominis assimilantur: quia dominatio ire absque timore Dei potestati hominis in scientia mali associatur, quoniam diabolus in malitia sua opinionem habuit, cum hoc facere uoluit, quod perficere non potuit; homo autem nequitiam suam cogitando, considerando et operando perfecit, ita quod manifeste apparet.Sed et irrationabilia animalia aliis interdum lesionem inferunt, quia notitiam eorum non habent; interdum autem alia in lesione preueniunt, quoniam ab eis ledi timent; interdum uero alia propter esuriem suam inuadunt et ea collidunt; homo autem tam se diligentem quam se odio habentem in malitia ire sue dilaniat, ac sibi bonum facienti multotiens malum pro bono reddit.Sed manus eius incurue sunt longis unguibus, quia omnia opera eius prona et extensa ad rapacitatem sunt, per que etiam opera aliorum in magna insania dilacerat.Pectus autem et uentrem et dorsum ut cancer habet: quoniam homo per iracundiam in habitaculo scientie sue nec tempus pacis, nec legis, nec recte constitutarum institutionum computat, sed omnia hec ei stabilitatem dissipant; nec etiam propter rabiem, nec propter impetum irritationum quas in se habet spiritali cibo se pascit, nec etiam preceptis Dei se onerat, sed omnia iusta et recta, et moderationem ac lenitatem conuenientium causarum a se proicit; et hoc per rugas malarum uicissitudinum et ad diabolum retro incedentium facit, uelut cancer retrorsum uadit.Sed et crura ut locusta, et pedes ut uipera habet, quia in cruribus suis uanam gloriam, ac in incessu suo inuidiam ostendit, quoniam in uana gloria superbie omnem iustitiam transilit, ac in inuidia dilaniat quecumque diripere poterit.Quod autem stanti rote molendini implicata est, hoc est quod in recto itinere non incedit, sed quod in propria uoluntate sua quiescit, quia non alium quam cor suum sequitur; ita quod manibus suis superiores radios eiusdem rote tenet, et quod pedibus suis supra inferiores radios stat: quoniam opera sua in exaltatione libertatis proprie uoluntatis sue audacter perficit, ubi etiam uestigia sua in id quod deterius in eadem libertate est ponit, quia non ad iustitiam, sed ad iniquitatem semper tendit.Crines autem in capite non habet, quoniam omni honore bone fame et salutis mentem hominis ira denudat, ita quod etiam homo quid bonum et quid iustum sit in ira sua non considerat.unde et toto corpore nuda est, quia sibi uestem correctionis non circumponit, sed quod etiam in furore suo quod contumeliosum est de semetipso interdum manifestat.Quapropter multum ignem uelut faculas ex ore suo emittit: quoniam homo ardentia et scintillantia uerba in uoce sua per uindictam malignitatis profert, cum in iram accenditur, ita quod etiam Dei obliuiscitur, uelut idem uitium in supradictis uerbis suis declarat.Diuina autem patientia ipsum pro furore contumacie sue redarguit, quemadmodum etiam Iacob duobus filiis suis, qui in furore suo stragem hominum fecerant, locutus est dicens:LXXIII. Simeon et Leui, uasa iniquitatis bellantia.In consilio eorum ne ueniat anima mea et in cetu illorum non sit gloria mea: quia in furore suo occiderunt uirum, et in uoluntate sua suffoderunt murum.Maledictus furor eorum, quia pertinax; et indignatio eorum, quia dura.Diuidam eos in Iacob, et dispergam illos in Isrel.Cuius sensus talis est.Ira et odium qui in malignitate coniunguntur, uasa nequitie sunt, et Deo semper repugnant, ac per magniloquia omnia que iusta sunt comburunt; et contra illa maledictiones suas producunt.Sed in profundis cogitationibus eorum non sit mens iustorum: quia legem Domini transgrediuntur et quia supra petram, supra quam pedes beatorum stant, ut enarrent uniuersa mirabilia Dei, non edificant.Nam omnia itinera et edificia beatorum desideriorum et beatorum operum in preceptis Dei sunt.In studiis quoque illorum, in quibus omnem uoluntatem suam se perficere putant et in quibus dolosas insidias complere querunt, non appareat honor iustorum, ne in illis obfuscetur; nec in medio eorum sit, ne comminuatur; sed gloria iustorum in angelis et cum angelis Dei sit, et cum his qui faciem diuinitatis in speculo considerant; et non cum illis eant, qui in sanguineo dolo conterunt uirtutes in beatis hominibus, et qui in dolosa arte sua perforant munitiones quas beati doctores ad munimen electorum posuerunt.Nam cum diabolo maledicti in insania sua sunt, quoniam pertinaci prelio contra Deum pugnant, cum se Deo opponunt; ac etiam in indignatione nequitie inflexibiles sunt, quia nequaquam a malo declinare uolunt, sed in damnatione perditionis per mala opera perseuerare cupiunt.unde etiam diuidentur in incursum populi illius qui eos ita opprimet, quod uelut serpens in cauernam querant se abscondere, quoniam per illum ualde fatigati uix spirare possunt; ac dispergentur in illos qui Deum confitentur, non ut felicitati eorum consocientur, sed ut palea ab eis proiecta separentur.Nam quia Deum non sequuntur, idcirco et ipse eos obliuioni tradit, ita quod nec prosperitatem seculi nec felicitatem anime habebunt, sed quod uelut a uento in multas passiones prauorum desideriorum dispersi, nullam quietem nec cum his qui Deo seruiunt, nec cum his qui seculo insudant habebunt.LXXIu. Septima uero imago ineptam letitiam significat, que iram hic subsequitur, quoniam ipsa quasi ultio et refrigerium ire est: quia cum homo peracta ira letitiam ostendit, inimicos suos inhonestat, ubi eum illi letari uidentes de contumelia sibi illata grauius dolent.Que a sursum usque ad lumbos formam hominis habet, excepto quod manus eius ut manus simie sunt: quia homines scientiam boni, quam ad superna suspiria conuertere deberent, ad carnalia desideria in multiplicatione diuersarum uanitatum deducunt, et sic modum sancte conuersationis et constrictionis excedunt, unde etiam omnia opera sua per insipientiam deprauant: quoniam que homini non conueniunt in turpitudine sepius bestialiter perficiunt.A lumbis autem et deorsum capree assimilatur: quia huiusmodi homines, quod homines sunt obliti, intellectum rationalitatis ad bestiales mores deprimunt, et ea que rationabilia sunt in instabilitate transiliunt, nec discretum intellectum nec pudicam disciplinam in rationalitate habere querunt.unde et pedes eius predictis tenebris ita infixi sunt, quod ad perfectum eos uidere non potes, quoniam omnia itinera eius diuerse uanitati implicata ad iustitiam non spectant: quia dum prauis operibus obtenebrantur, honestati fidelium non patent, sed omnino abolita in nulla memoria sanctitatis inuenientur.Quod autem ipsa nulla indumenta habet, sed quod tota nuda apparet: hoc est quod nullo spiritali gaudio circumdata coram Deo nuda est, quoniam ad instabilitatem tendit, nec ulla suspiria in celestibus querit; sed tota terrenis et caducis inhians, de eternis nihil curat, sicut etiam superius in uerbis suis demonstrat.Sed gemitus ad Deum, ut predictum est, ipsi respondet, et ut homines de temporalibus ad eterna tendant admonet.LXXu. Quod autem uides quod prefatus uir euaginatum gladium tres acies habentem collo ipsius capulo impositum habet: hoc est quod Deus manifeste zelum suum tribus uiis incedentem ac in fortitudine sua radicem fidei ponentem ostendit: quoniam apertis percussionibus diuina ultio ante legem et sub lege peccata hominum compressit, quod etiam et nunc post legem in nouitate baptismi facere non omittit, cum salutiferis uirtutibus fidem imponens, peccata hominum in eodem zelo suo abluit.Qui hac et illac ad feriendum mouetur: quia zelus Domini tam electos quam reprobos iusta purgatione ubique examinat.Nam ut idem zelus Domini dicit, ipse contra diabolum et contra omnes subditos eius pugnat, nec ei preualebit aliquis, quoniam ex coniunctione masculi et femine non est, sed in Deo existens, omnia in Deo iuste diiudicat.Ipse enim hominem in omnibus iudiciis suis considerat, et diligentissime eum examinat.Sodomam namque et Gomorram in sufflatu uenti sulphurei ignis suffocauit, qui in ignotis peccatis peccauerunt, que de gutture diaboli et de uipereo more didicerunt; unde etiam tunc natura hominis deridebatur.Sed et inflatum muliebrem sensum propter inobedientiam suam in aliud genus conuertit, quatinus in hoc facto omnes peccatorum casus acriter salsi sint.Israheliticum quoque populum percussit, cum Deum dereliquerunt et Baal adorauerunt, ubi in dispersionem dati, in seruitio gentilis populi exules facti sunt, quoniam rectam hereditatem suam contempserunt.Nam ipse discernit quicquid discernendum est, et diuidit quicquid diuidendum est.Superbiam quoque in duas partes diuidit, et eam interdum ascendere permittit.Que cum a Deo nihil quesierit, sed cum omnia que uult ad se collegerit, zelus Domini initium illius prosternit et finem eius recusat.Sed et luxuriam cum gehennali igne comburit, ac impietatem cum pena ei congruente incarcerat.Inanem quoque gloriam, que cor superbie est, et incendium peccati quod cor luxurie est, ac infidelitatem que cor impietatis est, duriter prosternit, quoniam a Deo longe remote sunt.Qui enim Deum scire nolunt, illos etiam ipse in premiis bonorum ignorat, quia eum non querunt.Sed quidam homines quedam uitia conspiciendo osculantur, que tamen in stratum suum non collocant; quedam etiam amplectuntur, cum quibus tamen in peccatis grauioribus non ioculantur; quedam autem cogitationibus et uerbis capiunt, que tamen in operibus non sequuntur.Hos omnes zelus Domini omnino non perdit, sed per uarias penas cuprum ab eis eliminat.Qui autem uite desiderium habet, in illo uerba hec percipiat, ac ea in interius cubiculum cordis sui recondat.ET uIDI quandam multitudinem malignorum spirituum, ex his quos zelus Domini recto iudicio de celo proiecerat, et quos Lucifer se cum ad penalia loca traxerat, per totum orbem terrarum inter homines diffusam, et in eis nequitiam suam exaggerantem.Et multitudo istorum innumerabilis erat et innumerabilis est, nec ulli nisi soli Deo cognita.Sed et isti ad plurimas aduersitates hominum dispersi erant, ita quod unusquisque eorum secundum modum nequitie sue hominibus insidias ponit et insidiatur.Et quosdam istorum uidi, qui omnes quod Lucifer nulli subiectus esse debeat dominus uociferabantur.Isti enim hominibus amorem seculi ostendunt, et eos ad amorem eius anhelare persuadent.LXXuI. Et ecce duos ignes uidi, quorum alter flammam pallidam, alter flammam rubicundam habebat.Et ille qui flammam pallidam habuit, uermibus carebat; ille uero qui flammam rubeam habebat, plenus uermium erat, quorum alii ut minuti serpentes fuerunt, alii autem faciem acutam et caudas acutas habebant, omnes pedibus carentes.Sed anime que in amore seculi peccauerant, dum in corporibus suis fuissent, inter hos duos ignes penaliter erant, et ab utroque igne affligebantur; sed tamen de ardore rubicundi ignis et de morsibus uermium eius precipue torquebantur.Nam anime que incessabile studium ad amorem seculi habuerant, ab hoc pallido igne affligebantur; et que toto desiderio ei inheserant, ab hoc rubeo igne puniebantur.Et que in eodem desiderio duas simulationes in perfida consuetudine sua habuerant, ita quod laudauerant quod eis displicuerat, et quod uituperauerant quod ipsis placuerat, quasi in molestia grauiter ferrent quod tamen libenter faciebant, cruciatus uermium formam serpentium habentium patiebantur; que autem in delectatione amoris seculi delectate erant, a uermibus qui faciem acutam habent cruciabantur.Anime enim que in amore seculi leuius deliquerunt, hunc pallidum ignem habebant; que uero grauius in eo peccauerunt, hunc rubeum ignem cum uermibus sustinebant.Et per uiuentem Spiritum uidi, et intellexi hec.LXXuII. Et audiui uocem de uiua luce mihi dicentem: Hec que uides uera sunt; et ut ea uides ita sunt, et plura sunt.Nam tormenta penarum istarum purgationem in animabus istis faciunt, que in transitorio seculo uiuentes in eo per penitentiam purgationem peccatorum suorum in non transitorio meruerunt, a quibus morte preueniente plenius in carne se non purgauerunt, a quibus etiam per diuina flagella miserantis Dei in seculo examinate non sunt; unde et his penis purgabuntur, nisi et laboribus uiuorum et uirtutibus sanctorum, quas Deus in illis operatus est, per inuocatam pietatem diuine gratie ab eis eripiantur.LXXuIII. Que enim in numero et in recordatione beatitudinis sunt, purgationibus istis maculas peccatorum suorum amittunt et ad refrigerium transeunt, cum ille que in obliuione sunt, in obliuione aliorum suppliciorum permaneant.LXXIX. Homines autem qui amori seculi insudant, si hos malignos spiritus amorem seculi eis preponentes superare uoluerint, et si penas eius quas uides effugere studuerint, cilicio et flagellis se castigent, ac simplici pane et simplici aqua se macerent, secundum quod delectatione, uoluntate, et tempore, et conuersatione peccauerunt, et secundum quod uerus preceptor in humanitate sua penitentibus penitentiam cum ostensione sacerdotum indixit: quoniam qui iuste penitere uult, iudici suo presentari debet, per quem iuxta modum peccati penitentia ei imponatur.Iudex autem iste sacerdos in uice eiusdem Filii mei est.Cum enim mens hominis se ipsam accusat, sacerdoti per ostensionem peccatorum suorum se presentet, quemadmodum in lege de leprosis per famulum meum Moysen demonstratum est.Idcirco autem peccata sacerdoti manifestanda sunt, quia uerecundus timor confessionis sudori Filii mei adest, et penitentia guttis sanguinis ipsius.LXXX. Penitentia enim probatur que a sacerdote procedit: quoniam a tortoribus pena animabus non infertur, nisi secundum quod illa a precepto iudicis extenditur.LXXXI. Amor autem seculi Deum non timet nec diligit, sed omnia que sibimet placent ad se colligit et unamquamque rem quam in creaturis affectat audacter coram Deo excusat, dicens eam ad usum suum esse creatam.unde et Deum quem timere debuit, non timet, sed propriam uoluntatem suam pro Deo habet; nec etiam Deum diligit, quia carnalia desideria non relinquit, nec propter caritatem Dei se incarcerat, sed toto desiderio seculum amplectitur.Contra hunc autem amorem Salomon spiritu sapientie imbutus loquitur dicens:LXXXII. Initium sapientie timor Domini, et cum fidelibus in uulua concretus est, et cum electis feminis creditur, et cum iustis et fidelibus agnoscitur.Quod etiam sic intelligendum est.Primus aspectus sapientie timor Domini est, quemadmodum aurora solem precedit.Cum enim homo a Deo se creatum esse intelligit, Deum timere incipit.Quod uero timetur honoratur, et quod honoratur amatur; et si iuste amatur, etiam iuste honoratur.unde homo qui se a Deo esse scit, in operibus suis fidelis sit - quoniam uelut uulua fides sanctorum est - et fidem in Deum habeat, quatinus eum saluet, et etiam studeat promereri ut saluetur; et hoc in fide faciat, in qua sapientia completur.Homo enim in peccatis tortuosus est, et ideo cum sapientia tractet quomodo peccata de se proiciat, et quomodo tortuositatem uitiorum, quam in uisu, auditu, gustu, odoratu et tactu habet, de se auferat: uelut faber formas suas limat, ut eas in recta statura pulchras faciat.O quam magna sapientia est, quod homo per timorem sapientie incipit contra carnis iura facere, ita quod ea peccata dimittit, que facere posset! Et sic cum operibus istis per sapientiam timor Domini in fide sanctorum concretus est, sicut etiam in ortu creaturarum sapientia omnia opera sua bene compleuit.Sed et ipse cum electis in sanctitate feminis habitat: quoniam Deus feminam ita constituit, ut timorem ad ipsum, timorem etiam ad uirum suum habeat.unde iustum est, quod mulier semper timida sit.Ipsa enim quasi domus sapientie est, quoniam terrestria et celestia in ipsa perficiuntur.Nam in altera parte homo per eam procedit, in altera autem bona opera cum uerecundia castitatis in ipsa apparent.Quod si timorem non habuerit, uerecundiam castitatis colere non poterit, quia secundum uipereum genus omnia que potest transmordet.Timorata autem mulier omnes diuitias bonorum operum sanctarum que uirtutum in sinum suum colligit, nec umquam cessat, donec plurima bona compleat.Sic timor Domini cum electis feminis, que in sanctitate et iustitia electe sunt, esse creditur, ubi uirtutes in ipsis operantur; et cum iustis, qui legem et precepta Dei in omnibus complent; et cum fidelibus, qui corpus suum et seculum propter Deum relinquunt, in magnis miraculis agnoscitur, cum bona et sancta opera eorum in toto mundo uelut sol fulminant.Hec autem bona sine timore Domini fieri non possunt, sed per eum fideliter complentur.His uero operibus timoris Domini amor seculi caret.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.DEINDE ALIOS prefate multitudinis spiritus uidi, qui magno clamore saltantis animi clamabant quod Lucifer dignus honore illo esset, quem sibi usurpasset.Hi autem ad petulantiam mentis homines specialiter ducunt, et ut petulantiam apprehendant exhortantur.LXXXIII. Et magnum ac rubicundum ignem uidi, qui tam denso ere circumdabatur, quod flamme eius pre densitate eiusdem eris erumpere non ualebant.Et in igne isto plurimi et ignei uermiculi erant, qui in eo maximum strepitum et sono et motu suo faciebant.Anime autem que in corporibus suis in petulantia peccauerant, in hoc acerrimo igne torquebantur, ita quod etiam in eo spiraculum uix habere potuerunt, quoniam idem ignis tanta densitate eris concludebatur, quod nullum aditum spiraculi habebat; et etiam ab eisdem uermiculis latera et pedes eorum plurimum fatigabantur.Nam quia dum in seculo uixerant, magno studio petulantie insudauerat, in rubicundo igne ardebant; et quia per idem uitium uolantes mores diuersarum regionum imitate erant, in eo suffocationem passe sunt; et quoniam latera et pedes corporum suorum hac et illac multotiens petulanter intorserant, a prefatis uermiculis acriter in eis infestabantur.Et uidi, et intellexi hec.LXXXIu. Audiui que de predicta uiua luce uocem dicentem ad me: Hec uera sunt.Qui enim in seculo per petulantiam peccauerint, his penis purgandi examinabuntur.Sed homines qui hoc uitio dediti sunt, si malignos spiritus eos ad illud exhortantes deuitare studuerint, et si cruciatus eius effugere desiderauerint, abstinentiam ciborum et potuum arripiant, et castigationem flagellorum in se diligant; et hoc iuxta qualitatem eorundem peccatorum et iuxta iussionem presidentis sibi iudicis faciant.LXXXu. Nam petulantia stabilitatem non habet, sed quodcumque uult, in hoc mentem suam figit, nec Deum in honore gaudiorum tenet; sed quicquid sibi eligit, in hoc delectatur.unde ipsa uanitas uanitatum dicitur, nec aliud de uniuerso labore suo habebit, quoniam cum uanitas alia ei preterit, alia ei succedit; illa uero que sancta sunt in eternum stabunt.Cum enim homo carnale desiderium perficit, hoc quod in hoc libenter operatur uanitas dicitur: quoniam in prima puerili etate sua ludos amat, et postea in iuuentute sua lasciuiam amplectitur, deinde autem perfectius scit et cognoscit que bona et que mala sint; et tunc operum pueritie ac iuuentutis eum tedebit, quasi numquam in eis uixisset.Cum que ad senectutem peruenerit, in illa arescet; et tunc suspirando et plangendo priorum etatum suarum recordabitur, quas tamen non poterit habere.Omnia enim hec cum homine et in homine uanitas sunt.Nam silue uirent et arescunt, flores florent et cadunt, gramen crescit et absciditur.Quid igitur amplius est? Quod homo nunc uidet, statim non uidebit; quod nunc habet, statim non habebit; cum nunc ridet, statim flebit; et ob hoc omnia uana sunt, quoniam caduca sunt, moriendo uidelicet et deficiendo.Moriuntur enim, ut in hoc seculo non uiuant.Deficiunt quoque de nobilitate in ignobilitatem, et de diuitiis in paupertatem.LXXXuI. Nam reges et principes qui in tali honore erant, quod celum nominabantur, preterierunt; et qui minimi ordinis in genere suo fuerunt et qui diuitiis caruerunt, de paruitate et de egestate illa uelut in Olympum ascendunt, et iterum deficiunt.Fortitudo autem sanctitatis, de qua omnia bona procedunt et que omnia bona portat, non deficiet, sed in eternitate uite permanebit.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.ET uIDI predicte multitudinis alios spiritus, quos etiam quod Lucifer salute et honore uirtutum dignus esset uociferantes audiui.Et hi inenarrabile canticum beatorum spirituum, quod est ante thronum Dei, se scire simulabant; et hominibus ut dictis et factis ioculatorie uanitati insistant persuadent.LXXXuII. Et uidi nebulam nigram in qua maximus ignis erat, qui fumum emisit, uelut fumus ille est, ubi era examinantur.In igne isto et in fumo ac in nebula hac anime ille puniebantur, que dum in seculo fuissent, uitio ioculatorie uanitatis insudauerant.Nam ignem propter delectationem eiusdem uitii patiebantur, fumum autem propter studium quod ad illud habebant; nebulam uero propter uarietatem morum, quos in eodem uitio sepius uariabant.Et per uiuentem Spiritum uidi, et intellexi hec.LXXXuIII. Et uocem da prefata uiuente luce iterum mihi dicentem audiui: Hec que uides uera sunt, et ut ea uides ita sunt.Sed qui in seculo huic uitio insistunt, si suasionem huius diabolice artis neglexerint et si penas eiusdem uitii abhorruerint, carnem suam secundum qualitatem et tenorem eorundem peccatorum suorum ieiuniis affligant, in quibus etiam pretiosum potum deuitent, secundum rectum iudicium iudicum suorum.LXXXIX. Ioculatrix enim in uicissitudine squalidorum morum quosdam homines ludere facit uelut cupiunt, et uelut sibi eligunt.Nam maligni spiritus isti celestem symphoniam deludere uolunt, et non preualebunt; et ideo per ioculatricem quosdam homines inuadunt et eos diuersis lusibus in mendacio deludunt, quoniam eos in ueritate ludere facere non possunt.Symphonialis namque laus, que Deum decet, finiri non potest, quia indeficiens est: quoniam ipsa plenitudo ueritatis est.Ioculator enim animum suum interrogat quo uolare et quid facere possit, et cum hoc in speculo scientie cognouerit, in uanitatem et in mendacium illud conuertit; atque cum elementis sonum dat quocumque uadit, sicut sibi placuerit.XC. Filii etenim hominum propter multas sciscitationes magnalium rerum, quas inquirendo et faciendo secundum possibilitatem suam incipiunt, uani sunt; et ueritatem quam Deus ipsis ostendit et dat, relinquunt, ac in falsis diis falsam prophetiam sicut montes edificant; et ubique gesta illa inquirunt, que creatura per signa ostendit.Cum que hoc fecerint, falsam scientiam ueritatem computant, ac se ipsos et alios decipiunt: quia quicquid sine Deo queritur et sine Deo inuenitur, in interitum ibit.Sed et cum illi iocum et saltationem in uenis et in medullis suis quesierint et inuenerint, in irrisionem ducentur quasi nihilum sint; in qua etiam sicut fauilla cineris deficient.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.POST HEC alios prefate multitudinis malignos spiritus uidi, qui magnis uocibus clamabant: 'Numquid non licet quod ullus primo Deo assimiletur?'Et isti obdurationem se cum habentes, hominibus persuadent ut eam sibi dominam preferant, et ut nulli misericordiam impendant: quia quod ipsi in celo facere non potuerunt, hoc in hominibus perficere contendunt.XCI. Et ecce uidi puteum siccum, altum et amplum, qui fundum pice feruentem habebat, in quo amplum foramen apparuit, per quod a subteriori eius parte igneus fumus et ignei uermes in ipsum puteum ascendebant.Sed et plurimi acuti et ignei claui in eodem puteo quasi a uento hac et illac proiciebantur.Anime autem que in seculo obdurationem absque misericordia ad homines habuerant, super eundem fundum sedebant, et per foramen eius in prefatum subteriorem ignem cadere metuebant, atque multas afflictiones a predicto fumo et a predictis uermibus et clauis sustinebant.Nam quia impii ad homines fuerant, super eundem fundum piceum et feruentem sedebant, pro qua etiam impietate subteriorem ignem timebant; et quia in malignitate sua Deum fugerant, fumus iste igneus eos fatigabat; et quoniam inhumanos dolores hominibus intulerant, predicti uermes eos affligebant; ac propter obduratam mentem, in qua misericordiam non habuerant, lesiones et fixuras eorundem igneorum clauorum sustinebant.Et uidi, et intellexi hec.XCII. Et de predicta uiuente luce iterum audiui uocem mihi dicentem: Hec que uides uera sunt.unde homines qui in seculo ita obdurati sunt, quod aliis indigentibus nullam misericordiam impendunt, si predictis malignis spiritibus eandem obdurationem eis ostendentibus uolunt resistere, et penas istas quas uides effugere, amaris ieiuniis et diris flagellis se castigent, et hoc iuxta modum eorundem peccatorum et iuxta modum prelate sibi iussionis faciant.XCIII. Obduratio enim pessima est, quia misericordiam non habet, nec caritatem requirit, neque bona opera operatur.Magna enim obduratio in quibusdam tyrannis fuit, quia quamuis mirabilia Dei uiderent, proprietatem tamen uoluntatis sue non dimiserunt, sed corda sua et mentes suas uoluntati Dei preposuerunt, et hoc modo contra Deum pugnauerunt.Sed sicut Deus in malo primi angeli et in stultitia primi hominis proprietatem uoluntatis eorum destruxit, et sicut Pharaonem exterruit cum primogenita Egypti percussit: sic et nunc obdurationem confundit, que se in tantam duritiam saxorum conuertit, quod nec per precepta legis, nec per iussionem rationalitatis hominis emolliri uult.Quapropter et Deus ab ea salutem adiutorii abstrahit, et eam in confusionem uelut Pharaonem dimergit.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.ET ECCE predicte multitudinis alios spiritus uidi, qui quod Lucifer dominus eorum esset uociferabantur.Et isti homines ad ignauiam perducunt, et ut nec timorem Deo, nec curam hominibus exhibeant hortantur.XCIu. Et nebulam nigram et maximos uentos et tumultus sonantium tempestatum, ac pluuiales tempestates uidi, in quas etiam predicti maligni spiritus ignem uelut pluuiales guttas proiecerunt.Anime autem que in seculo ignauiam dilexerant, ita quod Deo strenue non seruierant, ab his tempestatibus quatiebantur, et ab igne illo, quem idem maligni spiritus in easdem tempestates proiecerunt urebantur.Quia enim timore Dei in seculo exterrite non fuerant, tempestates istas sustinebant; et quoniam admonitionem iustitie ignauiter neglexerant, eosdem ignes sentiebant.Et uidi, et intellexi hec.XCu. Et uocem de prefata uiuente luce iterum mihi dicentem audiui: Hec que uides uera sunt, et ut ea uides ita sunt.Homines autem qui ignauiam diligunt, nec Deo strenue nec fideliter seruiunt, si ab his spiritibus derideri noluerint et si his passionibus absolui uoluerint, secundum qualitatem neglectus sui cilicio se castigent, et flagellis se puniant, ieiuniis etiam se affligant et pauperes pascant; et hoc precepto ductoris sui compleant.XCuI. Ignauia enim in timore Dei non lucet, nec in igne sollicitudinis honoris ipsius ardet.Nam uisus uiuentis scientie, qui spiraculum uite in anima est, in remuneratione gratie obscuratur, cum ipsam in bonis operibus querere non uult, et cum fidem, quam sicut dorsum fortem habere deberet, in qua spes eterne uite est, in magna infelicitate negligit: quoniam tonantem tubam bonorum operum non implet, cum erecta deuotione ad Deum non anhelat.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.DEINDE uIDI alios prefate multitudinis spiritus, qui contra exercitum Dei sic clamabant: 'Quam potestatem habetis aduersum nos? Nullam'.Et multo furore feminas inspiciebant, dicentes: 'Iste ad propagationem seculi uelut terra ad germina aperte sunt: unde festinemus eas seducere, ne producant preliantes contra nos'.Nam idem maligni spiritus iram et furorem ac alia huiusmodi mala hominibus proponunt, et eos ad homicidia exhortantur.XCuII. Et uidi turbidum erem sicut ignem feruentem, et sub eo lacum amplum et nigrum et sordida putredine plenum, in quo uermes erant oculum unum in facie habentes, ac totam putredinem illam caudis suis commouentes.Sed anime que in seculo iram cum odio habuerant nec ab illa cessauerant, in eadem putrida sorde et uermibus eius affligebantur, ac ab igne eiusdem eris urebantur.Nam quia iram cum tenaci odio incessanter in se habuerant, sorde et uermibus eiusdem lacus torquebantur: sorde scilicet propter iram, uermibus propter odium; et quoniam eandem iram in furore compleuerant, ignem prefati eris patiebantur.XCuIII. Anime autem que sine odio et sine consuetudine ire, dum in corporibus suis fuissent, in iram aliquando mote sunt, exute corporibus circa eundem lacum ibant, et magnas penas istas in eo uidebant, ac eas timebant.Sed quoniam ira in ipsis inueterata non fuerat, eisdem penis tacte non sunt, sed eas quidem pro repentina ira uiderunt, et sic eas cito euaserunt.XCIX. Sed et magnum ignem uidi, qui diuersas et acerrimas penas ardoris et frigoris ac diuersorum uermium in se habebat.Et anime illorum qui in seculo per furorem ire homicidium perpetrauerant, in penis istis puniebantur.Nam propter iram homicidii ignem; et propter excecationem suam, qua non considerauerunt quid facerent, frigus; ac propter temeritatem suam qua imaginem Dei non extimuerant, uermes passe sunt.C. Et etiam alium ignem uidi, in quo duo maximi et horribilis forme uermes erant, qui eundem ignem et animas que in eo cruciabantur flatibus suis afflabant.Anime enim que in corporibus suis propter auaritiam homicidium fecerant, in igne isto ardebant, et ab eisdem uermibus affligebantur.Propter homicidium quippe ignem, et propter auaritiam uermes illos sustinebant.CI. uidi quoque foueam latam et profundam, que feruente pice et sulphure plena erat, et circa quam rane et scorpiones iacebant, qui animabus que in eadem fouea torquebantur terrorem incutiebant, nec tamen eos ledebant.Nam anime illorum qui se inuadentes conatu magno occiderant ne occiderentur, in hac fouea fuerunt, et ob homicidium quod hoc modo perpetrauerant, feruorem eius sustinebant; et ob impetum in quo in illo incontinentes erant, pice inficiebantur; et ob indignationem quam illis in occisione intulerunt, sulphure torquebantur.Sed et quia se incursantes preuenire insidiis festinauerant, in cordibus suis dicentes: 'Ego te occidam, antequam a te occidi patiar', timorem a scorpionibus habebant; et quia hoc in amaritudine cordium suorum fecerant, horrorem a ranis sustinebant.CII. Sed et uidi quendam igneum erem, qui a quodam uento hac et illac commouebatur.Et in isto anime illorum erant, qui per ignorantiam homicidium fecerant et illud quasi pro nihilo habuerant.Quia enim homicidio erem contaminauerant, in igneo ere fuerunt; et quia hoc paruipenderant, commotionem eiusdem uenti patiebantur.CIII. Deinde magnum et rutilantem ignem uidi, in quo quidam horrendi uermes ora ut porci habentes fuerunt, qui eundem ignem totum commouebant.Et in igne isto anime illorum erant, qui dum in corporibus suis fuissent, alios homines ueneficio aut alio aliquo modo sine effusione sanguinis occiderant.Nam propter latentem mortem quam aliis intulerant, in eodem rutilante igne ardebant; ac propter ueneficium quo eos mortificauerant, eisdem uermibus ora ut porci habentibus affligebantur.CIu. Et uidi ignem fortissimum iuxta puteum perlucide aque ardentem, in quo quedam anime urebantur, quarum alie quibusdam uermibus uelut cingulis circa umbilicum suum cingebantur, alie autem de eodem igne in se trahebant, et iterum idem emittebant, uelut homo halitum suum in se inducit et iterum educit; super quas etiam maligni spiritus ignitos lapides proiciebant.Et he omnes in aqua prefati putei penas suas quasi in speculo considerabant, et ex hoc magis et magis affligebantur.Iste autem anime illorum hominum erant, qui dum in corporibus suis in seculo uiuerent, materiam figure hominis in semetipsis extinxerant, ac infantes de se natos necauerant.Nam anime illorum qui conceptus suos in semetipsis contriuerant, ob transgressionem suam in igne isto ardebant, et ob hanc inhumanitatem uermium cincturam sustinebant.Anime autem eorum qui infantes suos morti tradiderant, ob malitiam suam in eodem igne puniebantur, et ob inhumanum homicidium ignem istum in se tollebant, et eum iterum euomebant; et ob duritiam quam in hoc facto habuerant, ictus lapidum a malignis spiritibus patiebantur.Sed et quoniam quid facerent considerare neglexerant, easdem penas quas tolerabant, in prefata aqua non propter consolationem, sed ut magis inde dolerent inspiciebant.Cu. Animas autem illorum qui se ipsos in mortem precipitauerant, et penas earum non uidebam, sed eas in puteo gehenne esse sciebam.Quia namque se ipsos occiderant, cruciatus latronum habebant; et quoniam de hoc facto penitentiam non habuerant, in puteo gehenne submerse fuerunt.Et per uiuentem Spiritum uidi, et intellexi hec.CuI. Et de predicta uiuente luce iterum audiui uocem dicentem ad me: Hec que uides uera sunt; et ut ea uides, ita sunt.Quapropter homines qui uitiis predictarum penarum se obligauerunt, si cruciatus earum abhorruerint, studeant ut se ipsos pro eisdem excessibus suis, dum adhuc in seculo uiuunt, puniant, ne deteriores penas in futuro sustineant.Qui enim iram in odio et in consuetudine sibi preferunt, si prefatos malignos spiritus iram sibi suggerentes de se repellere et penas eius euadere studuerint, cilicio et uerberibus se affligant, ac plena ieiunia arripiant.CuII. Si uero iram absque malo odio in se accenderunt, et hoc corrigere uolunt, cilicium et flagella sine ieiunio secundum modum ponderis eorundem peccatorum sibi imponant, et secundum modum quem ab animarum suarum rectore perceperint.CuIII. Ira enim pessimum uitium est, et quasi cor diaboli est, et aliquando in cauernam colubri se abscondit, et in consuetudine minarum suarum hominem inuadit, ubi sensum suum perdit et benedictionem Abrahe fugit, qui in beniuolentia omnibus preceptis Dei obediuit, quapropter plurima gens in benedictione ab eo processit.Iracundus enim homo omne uirtuosum gramen corrodit, et omnia germinantia mordet, ac contumaci furi similis est, et propter omnia dona digiti Dei in hominem frendet.Iste enim iras et lites ubicumque poterit imitatur, et non solum in incestu, sed in omni preuaricatione legis Dei portionem suam ponit.Nam ira draco ille est, qui omnia comburit quocumque uadit; et fur ille est, qui omnia furatur et rapit, quecumque furari et rapere poterit.In ira enim sapiens in insipientia insanit, et patiens in impatientia contendit, ac moderatus in immoderationem uadit.Ira quoque amaritudo illa est, que bonitatem et suauitatem in lege et in preceptis Dei euomit; et homicida ille est, qui corpus et animam diuidit, nec eos simul esse patitur.Ipsa etiam illud durum et importabile saxum est, quod omne bonum et omnem iustitiam conterere contendit; unde et in inferno portio eius est, quoniam celestia commouere desiderat.Cum enim hominem superauerit, eum extra se ducit, ac in tantam amentiam euertit, quod nec de terrenis nec de celestibus cogitat, cum illum qui ad imaginem Dei factus est omnino conterit et dissipat; quod nefas maximos cruciatus sibi accumulat.Quapropter homines in qualicumque homicidio preuaricatores iustitie existentes, corpora sua, quibus hec acerrima piacula commiserunt, diris cruciatibus puniant, quatinus animas suas a predictis penis eripiant.CIX. Qui enim per furorem ire animam hominis de corpore suo eicit, si hoc in se punire uoluerit, ne prefatos cruciatus sentiat, per longa tempora constrictis ieiuniis se maceret, et flagellis se castiget, atque claritatem luminis per aliquod tempus deuitet, quoniam erem effuso sanguine fedauit; et hoc cum iudicio sibi presidentis doctoris compleat.CX. Sed qui igne auaritie accensus animam et corpus hominis separauit, si supradicta tormenta eius declinare desiderat, etiam et ipse constricta ieiunia cum acerrimis flagellis per protracta tempora aggrediatur, ac consortia hominum deuitans, solitariam uitam in silua per aliquod tempus arripiat; et hoc cum equitate iustitie faciat.CXI. Qui uero hominem precipitanter occidit, uoluntatem illius preueniendo, quia putat se ab illo in mortem deponi: si penas eiusdem delicti de se studuerit excutere, etiam ieiuniis se castiget, secundum quod rectum iudicium et qualitas eiusdem excessus sibi proposuerit, prioribus aliquantum his plus alleuiatis.CXII. Quod si et ille qui hominem ignoranter in mortem misit prefatos cruciatus abhorruerit, et eis abesse optauerit: ieiunia, sed tamen breuiata et alleuiata, secundum iustitiam sibi componat, quoniam uoluntas eius eidem peccato non astitit.CXIII. Iste autem qui hominem ueneficio siue alio aliquo modo sine emissione sanguinis in mortem misit, si tormentis eiusdem commissi se eripere uoluerit, constricta ieiunia cum diris uerberibus per longa tempora habeat, et etiam interim cilicio se affligens ac stratum suum cinere commiscens, consortia hominum fugiat, ac solitariam uitam in silua interim perficiat.CXIu. Femine autem que conceptus suos, uidelicet materiam figure hominis, in semetipsis oppresserint et dissipauerint, aspera ieiunia et aspera uerbera per ueram penitentiam recipiant, quatinus se ipsas predictis penis eripiant.CXu. Ille quoque que infantes de se natos morti subiecerint, et ita plus quam bestialiter peccauerint, ut damnationem mortis euadant, acerrimis ieiuniis et diris uerberibus ac asperitate uestium in solitudinis angustia se puniant, quatinus in futura uita remedium saluationis inueniant.CXuI. Sed qui se ipsum in mortem precipitauit, memoriam bonorum sibi abstraxit, quoniam consolatio penitentie exitum anime ipsius non precessit.Cum enim hoc occidit, cum quo se ipsum per penitentiam purgare debuit, se totum sine consolatione extinxit.CXuII. In omni autem iudiciali penitentia possibilitas et imbecillitas naturalis conditionis hominis consideranda est.Beatus ergo ille est, qui penitentiam peccatorum suorum se cum portat, et eam iudici utriusque uite representat! Nam penitentia que in caduca uita per contritionem incohatur, ad eternam uitam cum gloria reseruatur.CXuIII. Deus enim omnia creauit, et creata uiuificauit; et sicut ante secula disposuerat, omnia opera sua ad perfectum perduxit.Gloriam enim suam solus habere noluit, sed eam in creaturas suas distribuit ut cum eo gauderent, quemadmodum gallina pullos suos sub alas suas colligit.Sed primus angelus cecidit et se ipsum occidit, ac primum hominem cadere fecit.In casu autem hominis elementa in conturbationem uersa sunt; et in occisione Abel sanguinem eius susceperunt, ubi et terra sanguinem eius bibit.Et diabolus in semetipso dixit: 'Omnem uoluntatem meam in opere Dei complebo, et plus in illo faciam quam per me fecerim'.Sed Deus in magno consilio suo in se ipsum aspexit, discernens quomodo hominem iustificaret, qui perierat.Magnum quippe consilium Dei tale est, quod nulla creatura ipsum penetrauit.In eodem consilio Deus Filium suum de uirgine nasci constituit, ut hominem redimeret; cui consilio nullus repugnare potuit.CXIX. Nam contra hoc quod homo peccare potuit, idem Filius Dei mollitiem in pueritia habuit, et contra gustum carnis hominis fatigationem in iuuentute sustinuit; ac contra ingluuiem auaritie in homine esuriem accepit, et contra perpetrata peccata iniustorum tristitia circumdatus est, et contra tyrannidem impiorum plurimis obprobriis inclamatus est, ac contra mala homicidiorum in cruce passus est; et contra grauia peccata mortis, in quibus homines sepulti erant, ut eos de morte eriperet in cruce expirauit.In omnibus enim his doloribus omnia peccata penitentium et eorum qui ipsum non negant, ad se traxit.Quapropter et ipse angelus magni consilii uocatur, quoniam in omnibus his iustus et clemens est.CXX. Sed cum omnia peccata periculosa et mala sint, homicidium tamen pessimum malum malorum est, ubi homo ad cor suum non reducit quod Deus timendus sit, cum opus illud quod ad imaginem eius factum est extinguit.unde ille qui ita excecatur, quod Deum in hoc periculoso facto postponit, per transfixa et perforata uulnera Christi in penitentia requiritur; qui solus torcular beate passionis sustinuit, ut perditum et cadentem hominem redimeret, ubi auxilii alterius hominis non indiguit.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.ALIOS QuOQuE eiusdem multitudinis malignos spiritus uidi, qui dolosis nutibus sibi inuicem applaudebant uociferantes: 'Lucifer dominus noster est.Et quid nobis oberit, si alius eo fortior est?Istum dominum habebimus, per eum quod uolumus faciemus'.Et isti homines ad ineptam letitiam hortantur, et eis ut constitutam iustitiam contemnant persuadent.CXXI. Et uidi paludem magne latitudinis, de qua teterrimus fumus egrediebatur, qui se deinde supra eandem paludem uelut nebula expandebat.In eadem quoque palude multitudo minutorum uermium scaturiebat.Anime autem corporibus suis exute, illorum scilicet qui in seculo ad ineptam letitiam se dilatauerant, in hac palude erant; ita quod etiam a fumo eius affligebantur, et quod a nebula eius opprimebantur, et quod a uermibus illius torquebantur.Quia enim ineptam letitiam in corporibus suis, dum in seculo fuissent, habuerant, in palude ista mergebantur; et quia legem Dei propter illam neglexerant, fumum illius patiebantur; et quoniam impietatem in ea dilexerant, a nebula ipsius obtenebrabantur; et quoniam in eadem letitia inutilia uerba protulerant, a uermibus eius ledebantur.Et uidi, et intellexi hec.CXXII. Et de prefata uiuente luce uocem iterum mihi dicentem audiui: Hec que uides uera sunt; et ut ea uides ita sunt, et plura sunt.Sed homines qui in inepta letitia delinquunt, si malignos spiritus eos ad eandem letitiam exhortantes superare, et supplicia eius effugere contendunt, flagellis ac ieiuniis carnem suam constringant, secundum quod modum peccati et modum sibi presidentis iudicis in se senserint.CXXIII. Inepta enim letitia ueritatem non amat, et omne quod eam delectat perficit.Nam prauam uoluntatem suam nociuam non esse dicit, et in operibus suis Deum nescit; ac linguam suam contra Deum acuit, sicut scriptum est: Filii hominum, dentes eorum arma et sagitte, et lingua eorum gladius acutus.Quod etiam sic intelligendum est.Filii carnis, qui secundum carnem in peccatis exorti sunt, quoddam firmamentum in carne sua uelut dentes habent, quod duritia contra desiderium anime est.Nam sicut quidam homines contra alios armantur, ne uulnerentur, ita caro cum squalida letitia tenaciter et iniuste armata uoluntati ac letitie anime resistit; et maledica uerba contra Deum ac contra salutem anime sue uelut uenenosas sagittas emittit, que cum infixis iaculis peccatorum animas uulnerant, cum quibus etiam uulneribus eas multotiens acriter pertranseunt.Nam et rationalitatem que in ipsis est ad mala euertunt, ac eam sicut gladium cum infidelibus uerbis acuunt, et ludendo ac iocando quandam elegantiam eleuant, in qua elegantes se ostendunt; et sic plurimos ad se trahentes, animas illorum uulnerant, cum eos hoc modo seducunt.CXXIu. Sed qui animas suas ad Deum erigere uolunt, ab his uanitatibus se contineant, nec eas his uulneribus perniciose uulnerari permittant, et de peccatis suis, dum possunt, penitentiam agant: quoniam anime illorum qui in seculo penitentiam facientes pleniter tamen non purgantur, quia corporali morte preoccupantur, corporibus suis exute in penis quas meruerunt examinabuntur, ut predictum est.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.CAPITuLA SECuNDE PARTISDE uIRO AD OCCIDENTEM ET AD SEPTENTRIONEM ASPICIENTEI. uERBA uENTRIS INGLuuIEI.II. RESPONSuM ABSTINENTIE.III. uERBA ACERBITATIS.Iu. RESPONSuM uERE LARGITATIS.u. uERBA IMPIETATIS.uI. RESPONSuM PIETATIS.uII. uERBA FALLACIE.uIII. RESPONSuM uERITATIS.IX. uERBA CONTENTIONIS.X. RESPONSuM PACIS.XI. uERBA INFELICITATIS.XII. RESPONSuM BEATITuDINIS.XIII. uERBA IMMODERATIONIS.XIu. RESPONSuM DISCRETIONIS.Xu. uERBA PERDITIONIS ANIMARuM.XuI. RESPONSuM SALuATIONIS ANIMARuM.XuII. uERBA IN RuGITu LEONIS.XuIII. QuOD DEuS TENEBRIS DIABOLICARuM INSIDIARuM SE OPPONENS, OMNIA INSTRuMENTA uETERIS ET NOuI TESTAMENTI PRODuXIT.XIX. QuOD IN FORTITuDINE FILII DEI EST PROTECTIO ILLA, QuAM NONDuM uLLI MANIFESTAuIT.XX. QuOD MYSTERIA QuE IN uETERI PROPHETIA uELATA ERANT, NuNC DOCTORES APERIRE CONTENDuNT, NEC DE HOC CESSABuNT.XXI. uT SECRETA uETERIS ET NOuI TESTAMENTI EXERCEANTuR, FIDELIBuS PROPONuNTuR.XXII. QuOD PROTECTIO PROPHETIE uETERI TESTAMENTO INSuDABAT.XXIII. QuOD IN uETERI LEGE TERRA CARNALITER SANCTIFICABATuR, IN NOuA AuTEM PER FILIuM DEI CELuM CLARIFICABATuR.XXIu. QuOD ANTIQuI IN CIRCuMCISIONE CARNALIBuS ADHEREBANT, FIDELES uERO IN BAPTISMO SPIRITuI DESERuIuNT.XXu. PAuLuS AD EANDEM REM.XXuI. QuOD RATIONALITAS DISCERNIT OMNIA QuE A DEO DATA SuNT.XXuII. QuOD IN uETERI LEGE RATIONALITAS uIGENS SANCTITATEM IN CHRISTO FuTuRAM DECLARAuIT.XXuIII. QuOD RATIONALITAS DEuM ET HOMINEM IN FILIO DEI MANIFESTAT, QuI INCARNATuS NuLLuM DETRIMENTuM DIuINITATIS SENTIENS, IN ILLIS REMANSIT QuI EuM PuRO CORDE INSPICIuNT.XXIX. QuOD PROPHETE INCARNATIONEM CHRISTI uELuT IN uMBRA PREuIDENTES NIHIL LOQuEBANTuR QuAM QuOD uIDEBANT ET SCIEBANT.XXX. QuOD SPIRITuS SANCTuS RATIONALITATEM HOMINIS ITA PERFuDIT, QuOD PROPHETE ET PER uISIONEM ET PER SAPIENTIAM AC PER SCIENTIAM QuASI IN ALIENA uITA MIRACuLA DEI PROTuLERuNT.XXXI. QuOD RATIONALITAS IN SAPIENTIA DEI INTEGRA CONSISTIT, QuAMuIS AD CARNEM SEPIuS INCLINETuR.XXXII. QuOD MYSTERIA uETERIS TESTAMENTI PRuDENTES HOMINES CONTRA DIABOLuM PARANT, NEC AB HOC DESISTENT, DONEC CORDA SuA REPLEANT.XXXIII. DAuID AD EANDEM REM.XXXIu. QuOD PLuRIMI ANTE LEGEM PLuRIMI QuE IN LEGE PLuRIMI QuE IN BAPTISMO PERSTITERuNT, QuI PER FIDELIA OPERA IN HABITACuLO BEATITuDINIS SIBI REQuIEM PARAuERuNT.XXXu. QuOD IN SECRETIORIBuS GAuDIIS ANIME PERFECTORuM SANCTORuM SuNT, QuI ITA AB ALIIS HOMINIBuS SEPARATI ERANT SICuT ANGELI AB HOMINIBuS.XXXuI. QuOD ANIME SANCTORuM DESIDERANT CORPORA SuA SIBI RESTITuI, uELuT ESuRIENS PuER A PATRE PANEM PETIT.XXXuII. QuOD ANTEQuAM MORTuI CORPORA SuA RECIPIANT, MuNDuS COMMOuEBITuR.XXXuIII. QuAMuIS OPERA SANCTORuM DIuERSA FuERINT, TAMEN EX TACTu SPIRITuS SANCTI uELuT SODALES SE COGNOSCuNT.XXXIX. QuOD IN TENEBROSA INFIDELITATE ILLIS QuI DEO IN QuIETE SERuIRE DEBERENT, DIABOLuS INCONGRuENTES RES PROPONIT.XL. QuOD ANTIQuuS SERPENS CONTRA CELESTIA SE MOuENS IN LACuM PERDITIONIS OMNES ATTRAHERE uuLT.XLI. SPECIALITER DE uENTRIS INGLuuIE ET HABITu EIuS, ET QuID SIGNIFICET.XLII. SPECIALITER DE ACERBITATE ET HABITu EIuS, ET QuID SIGNIFICET.XLIII. ISAIAS PROPHETA AD EANDEM REM.XLIu. SPECIALITER DE IMPIETATE ET HABITu EIuS, ET QuID SIGNIFICET.XLu. SPECIALITER DE FALLACIA ET HABITu EIuS, ET QuID SIGNIFICET.XLuI. DAuID AD EANDEM REM.XLuII. SPECIALITER DE CONTENTIONE ET HABITu EIuS, ET QuID SIGNIFICET.XLuIII. SPECIALITER DE INFELICITATE ET HABITu EIuS, ET QuID SIGNIFICET.XLIX. SPECIALITER DE IMMODERATIONE ET HABITu EIuS, ET QuID SIGNIFICET.L. SPECIALITER DE PERDITIONE ANIMARuM ET HABITu EIuS, ET QuID SIGNIFICET.LI. IEREMIAS PROPHETA AD EANDEM REM.LII. SPECIALITER DE FORMA ZELI DEI ET QuID SIGNIFICET.LIII. QuOD MuLTOTIENS HOMINES ZELuS DOMINI PLuRIMIS CALAMITATIBuS CORPORALITER AFFLIGIT, QuI uOLuNTATEM DEI NEGLIGuNT.LIu. IEREMIAS PROPHETA AD EANDEM REM.Lu. QuOD HOMINES QuI PROXIMOS SuOS IN ANGuSTIAM PONuNT, SEPE uINDICTA DEI AB OMNI FELICITATE SECuLI DEPONIT, QuIA OMNIA ABSCONSA NOuIT.LuI. QuOD DEuS NuLLuM HOMINEM CREAuIT IN QuO SCIENTIA BONI ET MALI NON FuERIT.LuII. DE QuIBuSDAM PuRGATORIIS PENIS ANIMARuM QuORuNDAM HOMINuM QuI IN SECuLO PER uENTRIS INGLuuIEM PECCAuERANT, ET CuR EASDEM ITA PATIANTuR.LuIII. QuOMODO HOMINES PENITENDO IDEM PECCATuM IN SEMETIPSIS DELEANT.LIX. QuOD DE HIS QuI uENTRIS INGLuuIEM DILIGuNT DICENDuM EST QuOD uENTER EORuM DEuS EORuM EST.LX. uERBA MOYSI.LXI. ITEM DE QuIBuSDAM PuRGATORIIS PENIS ANIMARuM QuORuNDAM HOMINuM QuI IN ACERBITATE PECCAuERANT, ET QuARE EASDEM ITA PATIANTuR.LXII. QuALITER HOMINES PENITENDO IDEM PECCATuM IN CORPORIBuS SuIS PuNIANT.LXIII. QuOD ACERBITAS DEuM RENuENS IN ACERBO HOMINE uERITATEM AD MENDACIuM PONIT ET HOMINEM INTERDuM OCCIDIT, CuI ET DEFENSOREM SE ESSE REPROMITTIT.LXIu. ITEM DE QuIBuSDAM PuRGATORIIS PENIS ANIMARuM QuORuNDAM HOMINuM QuI IN SECuLO IN IMPIETATE PECCAuERANT, ET CuR EAS HOC MODO SuSTINEANT.LXu. QuOMODO HOMINES PER PENITENTIAM IPSuM PECCATuM IN SEMETIPSIS DELEANT.LXuI. QuOD IMPIETAS, TIMOREM DEI NOLENS, MALEDICTIONES IN MALIGNITATE PROFERT.LXuII. DAuID AD EANDEM REM.LXuIII. ITEM DE QuIBuSDAM PuRGATORIIS PENIS ANIMARuM QuORuNDAM HOMINuM QuI IN FALLACIA SINE IuRAMENTO ET CuM IuRAMENTO PECCAuERANT, ET QuARE EASDEM ITA PATIANTuR.LXIX. QuALITER HOMINES IDEM PECCATuM, TAM SINE IuRAMENTO QuAM CuM IuRAMENTO PERPETRATuM, IN CORPORIBuS SuIS PENITENDO DELEANT.LXX. FALLACIA, uERITATI NON CONGAuDENS, MENDACES ITA MENDACIIS INuOLuIT, QuOD AD NIHILuM DEPuTABuNTuR.LXXI. ITEM DE QuIBuSDAM PuRGATORIIS PENIS ANIMARuM HOMINuM ILLORuM QuI IN CONTENTIONE ET CuM OPERIBuS ET ABSQuE OPERIBuS IN uERBIS DELIQuERANT, ET CuR EASDEM SIC SuSTINEANT.LXXII. QuOMODO HOMINES PENITENDO IDEM PECCATuM TAM OPERIBuS QuAM uERBIS PERACTuM IN SEMETIPSIS ABLuANT.LXXIII. QuOD CONTENTIO, INQuIETuM MALuM EXISTENS, HOMINES LITES DILIGENTES DIABOLuM IMITARI FACITLXXIu. DAuID AD EANDEM REM.LXXu. ITEM IN GENESI AD EANDEM REM.LXXuI. ITEM DE QuIBuSDAM PuRGATORIIS PENIS ANIMARuM HOMINuM ILLORuM QuI SE IN INFELICITATE NATOS ESSE EXISTIMAuERANT ET IN HOC PECCAuERANT, ET QuARE EAS SIC PATIANTuR.LXXuII. QuALITER HOMINES IDEM PECCATuM PENITENDO IN CORPORIBuS SuIS DELEANT.LXXuIII. QuOD ILLI QuI SE IN MALO CREATOS ESSE ESTIMANT PECCANT, QuONIAM NATuRA HOMINIS BONA EST.LXXIX. ITEM DE QuIBuSDAM PuRGATORIIS PENIS ANIMARuM HOMINuM ILLORuM QuI IN IMMODERATIONE PECCAuERANT, ET QuARE EAS HOC MODO SuSTINEANT.LXXX. QuOMODO IDEM PECCATuM IN CORPORIBuS SuIS HOMINES PENITENDO PuNIANT.LXXXI. QuOD IMMODERATIO IN NIMIETATE ESSE uOLENS SICuT PuLuIS DISSIPABITuR.LXXXII. ITEM DE PERDITIONE ANIMARuM HOMINuM ILLORuM QuI DEuM QuASI DEuS NON ESSET PRO CONTEMPTu HABuERANT ET ITA IN PERDITIONEM SE MISERANT, ET CuR HOC SIT.LXXXIII. QuOMODO HOMINES DIABOLO ET PERDITIONI SE ERIPIANT.LXXXIu. QuOD CuM FAMuLI OMNIA OCCuLTA DOMINORuM SCIRE PERMITTuNTuR, SuPER EOS DOMINARI uOLuNT.LXXXu. QuOD HOMO IN PuRITATE FIDEI DEuM INTELLIGAT ET DIABOLICAS ILLuSIONES DE SE PROICIAT.SECuNDA PARS DE uIRO AD OCCIDENTEM ET AD SEPTENTRIONEM ASPICIENTEET uIDI quod predictus uir ad occidentem se conuertit, ita quod et ad occidentem et ad septentrionem aspiciebat.Et ecce in utroque humero suo habebat alam unam, que et brachia eius tegebant, et etiam in dorso suo alam unam, ac in pectore suo alam unam, que omnes quasi ad uolandum erecte erant.Ala autem que in dorso ipsius fuit, in summitate extremitatis sue ex integro ad alam sinistram et non ad alam dexteram se declinabat.Sed ala que ad pectus ipsius erat, in summitate extremitatis sue in duas partes aliquantum diuisa fuit, ita quod pars altera ad alam sinistram, et pars altera ad alam dexteram se recuruabat.Et in medio uniuscuiusque ale liber unus apparuit.Et liber qui in sinistra ala erat duas paginas habebat, quarum altera uiridis, altera argentei coloris fuit.Et in uiridi pagina scriptum erat: 'Noe arcam intrauit, sicut Dominus ipsi precepit.Quis est qui hunc Dominum ad finem perducere possit?In aqua cepit hominem reedificare, sed postea fecit eum in aqua renasci'.In argentea uero pagina scriptum fuit: 'Deus in lapidea tabula legem scripsit, quoniam ad diuinam rationem in homine mollities non erat.Postea in mollitie quasi in carneo corde scripsit'.In libro quoque dextere ale etiam due pagine fuerunt, ita quod una sapphirini et una aurei coloris fuit.Et in pagina sapphirini coloris scriptum erat: 'uerbum misit Dominus in Iacob, et cecidit in Isrel'.In pagina autem aurei coloris scriptum fuit: 'In principio erat uerbum, et uerbum erat apud Deum.In principio uerbum Dei omnia creauit, et postea in facturam suam se reclinauit'.Sed liber qui in ala dorsi eiusdem uiri fuit, marmoreo et integro lapidi candidi coloris assimilabatur, et digitus Dei in illo ita scripserat: 'Prophetia per uisionem ac sapientiam ac scientiam hominibus prophetabat.Radicem quoque illam, qua et limo Deus hominem surgere fecit, Spiritus eiusdem Dei uiuificando inspirauit.Hec sunt miracula diuinitatis, que preuidendo, scribendo, citharam percutiendo et cum alis prophetie cherubizando Deus in hominibus facit'.Liber autem pectoralis ale integer et totus niger ac plenus stellarum existens, candidis litteris de profunditate predictorum librorum contractis plurimas scripturas compilatas in se habebat, quas philosophi et sapientes ex eisdem libris abstrahentes comportauerant, et cum eis plateas iustitie contra occidentem et aquilonem Deo parauerant, uelut aliquis homo facit qui de puteo aquas haurit, nec ab hoc cessat donec uas suum impleat; quemadmodum Deus in principio omnes creaturas fecit, nec desiit donec omnia opera sua compleuit.Predicta autem candida nubes, in qua idem uir ab humeris usque ad femora sua erat, plena animarum iustorum fuit.Et in ipsa nube audiui quasi uocem tonitrui leniter sonantem: 'Date laudem regi omnia regenti, et gloriam Deo uiuenti!' Tunc omnes anime iste eleuabant se in processu uite procedentes, et non reuertentes, quemadmodum rote uite in eunte spiritu ibant, et non reuertebantur.Sed in eadem nube in secretiori loco alie anime occultorum sanctorum quasi in speculo ualde perspicuo occultate fuerunt, omni genere pretiosissimorum lapidum ac omni genere decoris decorate.Qui etiam tubis canebant, et citharas in omni genere musicorum percutiebant, et secundum sonum maris et aquarum multarum resonabant.Et etiam ipse dixerunt: 'Quandiu sustinebimus et quando ueniet tempus quod opera nostra, que in platea que ante faciem Dei est apparent, nobis tabernacula nostra coram Deo reddant, ut absque uelamine Moysi faciem eius uideamus?'Et diuinum responsum illis datum est: 'Hoc non erit antequam quatuor uenti se inuicem implicauerint et inuicem conflauerint, et antequam caput antiqui serpentis totum conteratur, ut nihil plus possit; et antequam sol cum leone omnia uolatilia sua collegerit'.Et prefate anime iustorum istos occultos Dei sanctos sciebant et audiebant, et uelut per lucidum speculum eos uidebant, et ad responsa eis data anhelabant, cum eis exspectantes dum leo omnem rugitum suum emittat, et donec omne schisma in mundo finiatur.Et ecce in predicta nebula, in qua diuersa genera uitiorum ut prefatum est, prius uideram, etiam nunc octo uitia in imaginibus suis in hunc modum uidebam.QuANDAM enim imaginem uidi ut serpentem in prefatis tenebris supinam iacentem, cuius oculi ut ignis ardebant, et cuius lingua ex ore ipsius extensa fuit, et cuius cauda in fine abscisa erat.Corpus autem ipsius nigri coloris erat, et linee pallidi et uenenosi coloris a capite eius deorsum in longitudine descendebant.Sed uenter ipsius apertus fuit, in quo imago hominis uelut in cunis supina iacens apparuit, que super caput suum habebat pileum ut galeam aliquantum altius erectam, et albos capillos sub eodem pileo ad humeros descendentes.ueste etiam ex tenui et albo serico induta erat, amicta quoque pallio quod colori eiusdem serpentis assimilabatur.Et eadem imago dicebat:I. Deus omnia creauit.Et quare in his tabescerem? Si Deus ea necessaria nesciret, ipsa non fecisset.unde stulta essem, si propriam uoluntatem in his non haberem, cum Deus uelit quod caro hominis non deficiat.II. Et iterum de predicta turbida nube, que se ab austro ad occidentem extenderat, audiui uocem his uerbis respondentem: Nemo citharam sic percutiat, ut chorde eius ledantur.Quod si chorde eius lese fuerint, quis est sonus eius? Nullus.Tu, gula, uentrem tuum ita imples, quod omnes uene tue insane sunt et quod in furorem uertuntur.Et ubi tunc est dulcis sonus sapientie, quam Deus homini dedit?Nam muta et ceca es, et nescis quid loquaris.Sed et sicut preceps pluuia terram subuertit, ita nimietas carnium et uini hominem in blasphemiam irrisionis inducit.Ego autem pulchram formam in limo uidi, quam Deus hominem condidit.unde et conueniens pluuia sum, ita quod caro in uitiis non pullulet.Et moderationem in hominibus haurio ne caro eorum deficiat, et ne crescat uitalibus cibis ingurgitata plus quam necesse sit.Nam cithara sum in sonis omnium laudum sonans, ac duritiam cordis bona uoluntate perforans.Cum enim homo corpus suum moderate pascit, in orationibus illius in celum cithara resono; et cum corpus eius moderatis cibis castum est, in organis canto: quod tu gula nescis nec intelligis, nec scire nec intelligere queris.Nam tu in nimietate ieiunii aliquando te subuertis, ita quod uix uiuere potes, et aliquando uentrem tuum in uoracitate imples, ita quod in ea estuas et spumas euomis; sed ego in cibis modum pono, ne sucus hominis in eo siccetur, et ne sucus in eo modum suum excedat; et tunc ibi in citharis laudo et in organis canto.O cuncti fideles, a gula abstrahite uos: quia uenter antiqui serpentis eam deglutiuit, et quia per eam multas sordes euomit.SECuNDA autem imago ut leopardus erat, et dixit:III. Omnem audaciam atque uictoriam pro nihilo computo, et nolo ut ullus mihi resistat.His etiam que in Scripturis et in fide mihi molesta et nociua sunt, nihil respondebo, sed ea transmordebo.Iu. Et iterum de predicta turbida nube audiui uocem huic imagini responsum dantem: Tu periculosa et damnosa ac nimis acra exacerbatio es, que nec Deo nec preceptis eius respondere uis, sed que in acerbitate tua permanes.Sed ego in pluuia et rore, in unguento ac in medicina larga sum, ita quod per gratiam in pluuia, per gaudium in rore, per misericordiam in unguento, per consolationem omnium dolorum in medicina operor, et quod hoc modo in his permanebo, et quod sic in eternum regnabo.Materia autem tua gehenna est, de qua etiam exorta es.SED tertia imago formam hominis habebat, excepto quod caput ipsius inter scapulas suas a pectore prominens, tam ferino quam humano capiti assimilabatur.Nam grandes et igneos oculos, et os ut leopardus habebat; et ab utraque maxilla linea picei coloris ad mentum eius descendebat.Sed et ab utroque fine oris eius caput serpentis dependebat, et multas flammas ex ore suo emittebat.Super genua autem sua stabat, reliquo corpore erecto.Et caput suum nigro ac piceo uelamine muliebri more circumdederat, ac reliquo corpore nigerrimo indumento induebatur, cui manice uacue dependebant, quia brachia sua in idem indumentum introrsum collegerat.Et dicebat:u. Nec Deo nec homini obedire uolo.Si enim alii obedirem, quod ad utilitatem suam respiceret me facere iuberet, nec ad utilitatem meam inspiceret, sed mihi diceret: 'Cede!' Hoc autem non erit.Nam si quis iniuriam mihi intulerit, illam ei centuplum reddam; et causas meas sic disponam, quod nullus mihi resistere audeat.Sub nullius enim pedibus iacere uolo.Nam unamquamque causam que ad utilitatem meam pertinet faciam, sicut unusquisque facit, qui fatuus non est.Si Deus uult ut faciam quod sibi placeat, non nisi bonum mihi inferat.uI. Et iterum de prefata turbida nube audiui uocem huic imagini respondentem: Tu diabolica et crudelis es, et magnam malignitatem in te habes.Si enim Deus permitteret te facere omnia que uelles, quis tunc ipse esset?Et si Deus bona tibi daret pro malis que operaris, ubi esset sceptrum potentie sue?Cum malum incepisti, Deus ut plumbum in infernum proiecit te, unde etiam omnes creature in persecutionem ducunt te.ubi ergo nunc est potentia tua? Tenebre et blasphemie atque conculcatio in te sunt.ubi cubas? In maledictionibus.ubi pasceris? In confusionibus.ubi est habitatio tua? Illic ubi unusquisque contra alium est, et ubi unusquisque infelicitatem semper ruminat, et ubi homicidium in malitia effusionis sanguinis est.QuARTA autem imago tanta densitate tenebrarum circumdabatur, quod nullam distinctionem membrorum in ea considerare ualebam, excepto quod eam uelut deformem et monstruosam formam hominis in eisdem tenebris uix dinoscere poteram.Et hec super quandam spumam siccam, et duram, ac nigram, et multas flammas ignis emittentem stabat.uII. Et dixit: Quis est qui omnia ueraciter dicere possit?Si enim aliis prosperitatem eorum ueraciter dicerem, me ipsam lederem.Nam alterius subleuatio, casus meus est.unde uentosa uerba, que mihi honorem dabunt, in os meum ponam, et sic que in altera parte habere non possum, in altera requiram.Si enim uerax essem, circulum requirendi omnia non haberem.Cum autem negotium meum colo, que mihi aliena sunt reperio; et sic dicere potero que uoluero.Multi enim ueraces tam immobiles in ueritate sunt, quod se mouere non possunt, quasi ad lignum ligati sint; sed hoc tantummodo proferunt quod uident et audiunt; unde etiam multi ex eis pauperes et egeni ac exules fiunt.Ego autem quod fallaciter requiro, hoc inuenio.Cum enim nobilior et ditior aliis esse uolo, tunc me illis nobiliorem et ditiorem uerbis ostendo; et hoc mihi melius est, quam ad arborem ligata sim.Sed et sepe dico que nec uideo nec audio, et sic a multis malis declino, ac etiam plurima mala pertranseo.Si enim loquela mea in uno modo esset, ab omnibus damnarer; et ideo sermones meos multiplico, ne ab ullo superer, et hoc mihi utilius est, quam fustibus et gladiis percutiar.Nam nobiles et diuites sine meo negotio numquam inueni.uIII. Et iterum de predicta turbida nube audiui uocem huic imagini respondentem: O serpentina et gehennalis lingua, absque omni uiriditate gratie Dei es, que flammas iniurie et deceptionis semper educis.Nam nulla mala tibi sufficiunt, quoniam de illis orta es; et etiam filia diaboli es, unde etiam omnia itinera tua iniusta sunt; et nescis quo uadis.Murmuratio quoque et deceptio diabolicarum suggestionum ubera uiscerum tuorum sunt, quia ubera scorti sugis, unde et mercedem eius recipies; in quibus omnibus omnem honorem et beatitudinem ac honestatem a te expellis.Ego autem in omnibus uiis Domini columna sum, et bene sonans tuba iustitie Dei sum, ac omnia opera eius que sint et quanta sint dinumero, et ea in ueritate ostendo: quapropter in palatio regis ac in omni honore ipsius aduocata sum.Inaures quoque et armillas porto; et coruscatio omnis ornatus Dei sum, quia per iustitiam Dei ueritatem loquar.Sed et celum et terra ac relique creature, que uiscera eorum sunt, ueraces sunt; et aque que celo et terre subduntur, quoniam humor eorum sunt, in ueritate perseuerant.Tu autem, o pars iniqua, pessimus uermis es, unde sicut fetens lutum conculcaberis.SED et quinta imago in forma hominis apparuit, et crispos ac nigros capillos habebat, et faciem igneam.Cappa autem uarii coloris induta erat, que ad humeros foramina habebat, per que brachia sua extenderat; ita quod etiam sinistro brachio securim tenebat, quam ad se constrinxerat, in cuius acie manus suas sepius hoc modo uulnerauit, cum eas illi pre furore iniecit, ita quod etiam sanguine earum ipsam uestem perfudit.Et dicebat:IX. Nimietatem illam nec sustinere nec sufferre possum, quod unusquisque pallium suum excutiat et cum illo me oneret, sicut asella cum sacco oneratur, quam pullus suus subsequitur.Quandiu spirabo et quandiu uiuam, non permittam ut ullus per insaniam uoluntatis sue me percutiat.Omnibus enim prohibebo ne sicut terram conculcent me.Nam multo maiorem iniuriam eis faciam quam mihi inferant, quia me non tedet tantas molestias tantas que contumelias illis inferre, quod etiam in cordibus suis per has dilacerentur.X. Et iterum de prefata turbida nube audiui uocem eidem imagini respondentem: O stridens et igneus calor contumelie, tu sanguineum crimen et stridor dentium es, et in uarietate iniuriarum estuas, ut sanguinem effundas; et sic secundum uoluntatem tuam incedere uis quocumque tibi placuerit.Sed et in ore tuo magnam seuitiam portas, per quam plurimos comminuis; ac eos inhonestas, qui mansuetudinem sectantur.Nam bona consilia et quietas mentes destruis, ac deceptione tua eis finem imponis.In nulla enim re habitaculum pacis uides, nec desideras nec uis, sed in cauernam sicut serpens te inuoluis, et per iacula unicuique uulnera facis, quia saltui mordentium uermium assimilaris, qui precipue hominibus mortem inferunt; et ideo umbra mortis ac pessimum uenenum et uelox perditio hominum es.Ego autem omnibus medicina existens, quos tu persequeris unguo, quos uulneras sano; ac omnia inquieta bella et garrulitates uociferantium pro nihilo computo, quia mons myrrhe et thuris ac omnium aromatum sum; atque in superno monte columna nubis sum, quoniam omnia bona ad me traho, et super omnes celos pergo.unde etiam super te cadam, ac in lesione tua incessanter durabo, nec ullam quietem tibi dabo.SEXTA uero imago leproso homini similis erat, et nigros capillos habebat, ac indumentis carebat, sed latis foliis quarundam herbarum se tegebat; ac manibus suis pectus suum percutiebat.XI. Et dixit: Quam salutem habeo, nisi lacrimas?Et quam uitam habeo, nisi dolorem? Et quod auxilium mihi aderit, nisi mors?Et quod responsum mihi dabitur, nisi perditio? Nam meliora non habeo.XII. Et de predicta turbida nube audiui uocem huic imagini responsum dantem: Tu penarum ingluuies es, et aliud non desideras.Deus inuocandus est, et bonitas eius querenda est.Te ipsam incidis, quoniam in Deum non confidis.A Deo nihil queris, unde etiam nihil inuenis.Ego autem ad Deum clamo, et responsum eius accipio; et ab eo peto, et in bonitate sua dat mihi quod uolo; et ab eo quero, et inuenio.Nam uenerabile gaudium sum, ac citharam coram Deo percutio, cum omnia opera mea in ipsum pono; unde etiam propter fidelem spem quam ad eum habeo, in sinu suo sedeo.Tu autem in Deum non confidis, nec gratiam eius desideras, unde omnia mala tibi occurrent.SED septima imago uelut lupus erat, que flexis cruribus super pedes suos iacebat, et ubique circumspiciebat, ut omnia que rapere posset deglutiret.Et dicebat:XIII. Quicquid desiderare et querere potuero, illud frequentabo, et a nullo me abstinebo.Et quare ab ullo abstinerem me, cum nullam retributionem inde haberem?Quomodo dimitterem quod sum, cum unumquodque genus secundum genus suum incedat?Si sic uiuerem, quod uix suspirare possem, que tunc uita mea esset?Quicquid ludi et quicquid risus mihi aderit, hoc faciam.Cum cor meum letatur, cur illud ligem? Et cum uene mee iocunditate plene sunt, cur eas inscidam?Et cum loqui scio, cur taceam? Nam omnis motus corporis mei salus mea est; et quomodo creata sum, sic facio.Et cur me in aliud mutarem quam in illud quod sum?unaqueque creatura secundum naturam suam crescit, et secundum hoc quod sibi congruit, sic facit; ita et ego faciam.XIu. Et iterum de prefata turbida nube audiui uocem huic imagini responsum dantem: O speculatrix insidiarum, per insidias tuas omnia que in rationalitate honesta sunt mordes, quia catulis bestiarum, qui nullam moderationem habent assimilaris, et ut immundum animal facis.Omnia enim que in institutione Dei sunt, sibi inuicem responsum dant.Stelle enim de luce lune coruscant, et luna de igne solis lucet, et omnia maioribus suis subdita sunt, nec modum suum transgrediuntur; tu autem nec Deum nec creaturam eius inspicis, sed sicut uacua uagina que a uento mouetur, sic incedis.Ego autem in itinere lune ac in itinere solis ambulo, ac omnem institutionem Dei inspicio, et cum his in honestis moribus cresco; et ea in caritate pleniter dinumero.Nam in palatio regis princeps sum, et omnia secreta eius perscrutor, nec ulla in his uacua dimitto, sed ea comprehendo et ea diligo; ac cum eis ut radius solis luceo.Tu autem laceratus morbus et cadauer uermium es.OCTAuA autem imago turri assimilabatur, que in supremitate sua testudinem habebat, in qua tres fenestre erant; sub quibus duo brachia hominis apparuerunt, quorum manus super eandem testudinem extendebantur.Et eadem brachia tenebris quasi manicis uelabantur, et manus eorum nude, sed tamen ignee fuerunt.Xu. Et dixit: Que merita, et quam mercedem habebo? Ignem.Nam ego et materia de qua exiui aliud nolumus.Ego enim omnia lucida fugio, ac omnia lucida opera sequi recuso, et omnia ornamenta lucidorum nolo, quia spoliatrix animarum sum.Nam hoc opus meum est, quoniam ille sic uult de quo orta sum; ac maledictio illa sum, quam idem fecit.XuI. Et iterum de predicta turbida nube audiui uocem huic imagini responsum dantem: Tu sagitta diaboli es, que per nocturnas insidias uolans beatos per martyrium uulneras, quando hoc uolunt quod tu non uis, et quando hoc operantur quod tu repudias, ubi eos tunc perdere uis, sed non potes.Nam beati in uexillo fidei cum angelica multitudine surgunt, et contra te festinanter currunt; ac uelut in magna siti te desiderant opprimere, sicut ceruus aquas fontis bibere desiderat.Ipsi enim in baptismo ac in septem donis Spiritus sancti, que in humanitate saluatoris apparuerunt, quasi in diluuio aquarum te absorbebunt.Hec enim est abolitio tua, quia aduersus Deum es.Ego autem edificium omnium bonorum, et turris Ierusalem in operibus sanctorum sum; et per arietem in spinis pendentem - qui Christum ostendebat - penitentes suscipio, ac simplices per fidem baptismi, et innocentes per unctionem Spiritus sancti firmiter teneo: quia per candidam uirginitatem, que in carne Christi sicut lilium floruit, in uia salutis reparata sum, unde et cohors Dei sum.ET ecce coram predicto uiro leo stabat, qui se contra uitia ista uerterat, et qui magnum rugitum cum uento emittens clamabat:XuII. O diabolica uitia, in estuante incendio uos exspoliabo, ac in eodem spolio uos ad finem perducam, quia iustitie Dei et mihi repugnare semper contenditis.XuIII. Et iterum audiui uocem de celo dicentem: Deus multis signis et diuersis castigationibus tenebris diabolicarum insidiarum se opponens, insanias insurgentium uitiorum ita obnubilauit, quod beatitudini supernorum ciuium resistere non poterunt; ubi ipse de celo prospiciens, fideles suos omni sanctitate muniuit.unde uides quod predictus uir ad occidentem se conuertit, ita quod et ad occidentem et ad septentrionem aspicit: quoniam ipse fortis preliator contra diabolum fortiter stans, hoc in antiquo consilio suo semper habuit, quod aduersus tenebras cadentis ruine ac contra stultum frigus ignorantie omnia instrumenta ueteris et noui testamenti, ac cunctas facultates bonorum operum producit.XIX. Quod autem in utroque humero suo habet alam unam, que et brachia eius tegit: hoc est quod in fortitudine diuinitatis ac humanitatis Filii Dei est protectio illa que numquam deficiet nec terminum habebit: quoniam Deus in illa et per illam omnia seruat, ac per eam opera etiam illa occultat, que in antiquo secreto consilio suo occultata, nondum ulli manifestare disposuit.Nam quamuis Deus cotidie noua miracula operetur, multa tamen in secreto consilii sui sunt, que nondum in apertione manifestationis produxit, sicut nec cogitationes hominis sciuntur, antequam in manifesta opera procedunt.XX. Et etiam in dorso suo alam unam, ac in pectore suo alam unam habet: que sunt mysteria illa que ante natiuitatem Filii Dei, quasi in dorso eius, per manum protectionis sue in ueteri prophetia multis obscuritatibus uelata erant, que nunc ueri doctores, secundum quod ea Deus denudare uoluerit, aperire contendunt, sicut etiam et nunc in profunditate sapientie ad defensionem spiritalium mysteria noui testamenti uelut de puteo hauriunt, nec ab hoc cessabunt, quemadmodum nec Deus cessauit antequam in sex diebus omne opus suum perfecit; quamquam ipsi eundem puteum exhaurire numquam ualeant.XXI. unde et he omnes quasi ad uolandum erecte sunt: quoniam omnia secreta tam ueteris quam noui testimonii, ut in bonis operibus manifestentur et exerceantur fidelibus populis proponuntur.XXII. Ala autem que in dorso ipsius est, in summitate extremitatis sue ex integro ad alam sinistram et non ad alam dextram se declinat: quia protectio prophetice admonitionis magnam fortitudinem habens in protelatione secretorum suorum et in integritate uerborum suorum tota defensioni ueteris testamenti insudabat: quoniam prophetia et lex unum sunt, et carnaliter uiuentibus carnalia prouidebant, nec dexteram spiritalium intendebant, quia ille nondum uenerat, qui premia celestium promittebat.XXIII. Sed ala que ad pectus ipsius est, in summitate extremitatis sue in duas partes aliquantum diuisa est: quoniam protectio secrete profunditatis in ortu principii sui ad uetus et ad nouum testamentum inclinatur, cum ueri doctores in prophetis ac in euangelio in mysticis uerbis mystica mysteria multiplicant, ita quod etiam in ueteri lege diuersis purificationibus terra exterius carnaliter sanctificabatur, in noua autem per Filium Dei celum multis et uariis prodigiis rectarum et spiritalium iustificationum clarificatur.XXIu. Et pars altera ad alam sinistram, et pars altera ad alam dextram se recuruat: quia uetus testamentum ad defensionem terrenorum declinabat, nouum autem ad protectionem celestium anhelat; cum antiqui in circumcisione carnalibus adherebant, fideles uero per Filium Dei in baptismo Spiritui deseruiunt.Sed illi propter obseruationem illorum iustificati non sunt, isti uero in emundatione istorum per fidem Christi supernam remunerationem adepti sunt, quemadmodum etiam Paulus apostolus dicit:XXu. Scientes autem quod non iustificatur homo ex operibus legis, nisi per fidem Iesu Christi.Et nos in Christo Iesu credimus, ut iustificemur ex fide Christi, et non ex operibus legis.Cuius sensus talis est.Gratia Dei subiectionem populi per Spiritum sanctum inuenit, quia lapsus Ade animas iustorum mortificauit; et ideo etiam digitus Dei legem per Moysen scripsit.Nam caro uiolata carnem uiolatam liberare non potuit, quoniam uiolata fuit.unde Dominus Moysi per legem precepit ut homines hircos et tauros in subiectione obedientie ipsi sacrificarent, quemadmodum mysterio isto discerent, quod se ipsos per mortificationem sanguinee nature Deo postea sacrificarent, quemadmodum et ipsi pecora sacrificabant.Cum autem immaculatus et mundus homo per sanguinem et mortem suam se ipsum Deo sacrificium obtulit, omnes populi in ipso mundati sunt.unde in scientia sua homines intelligant quod non iustificatur homo per opera carnalis legis, cum illam carnaliter obseruant.Sanguis enim et cinis pecorum eos nec iustificare nec liberare potuit, sed in Filio Dei iustitia ueritatis, que eis uiam salutis ostendit.Nam per fidem Filii Dei iidem qui fideliter in eum credunt, salui erunt.Quapropter fideles in ipsum fideliter credant, qui uia et ueritas est: uidelicet in fide uia, in credulitate ueritas; ut sic iustificentur per fidelia opera, que propter amorem eiusdem Filii Dei operantur, et non propter opera que eis in amaritudine nolentibus proponuntur.Nam bona opera in declinatione mortuorum operum celestem patriam ostendunt, cum etiam Christus per penitentiam populos ungit, et cum eos per semetipsum saluat.Ipse enim mundum et saginatum sacrificium est, quod pro omnibus in se credentibus dabatur; quia uetus lex hominem nec ad integrum iustificauit nec liberauit, sed uiam ostendit: quoniam ipsa quasi uox ante uerbum fuit, sed uerbum Filius Dei est, qui nouam legem in ueritate dedit.XXuI. Quod autem in medio uniuscuiusque ale liber unus apparet: hoc est quod intra potestatem diuine protectionis rationalitas est, que secundum Deum producit, disponit et discernit omnia que a Deo data sunt: quia nihil est quod ipsa subtiliter non penetret et discutiat.XXuII. Et liber qui in sinistra ala est duas paginas habet, quoniam eadem rationalitas, in ueteri lege per diuinam defensionem uigens, duas ostensiones rectitudinis protulit, quarum altera uiridis, altera argentei coloris est, quia uiridis uiriditas iustitie in materia operis Dei est, quam ipse Deus produxit: quoniam ut terra omnem uiriditatem profert, sic uetus testamentum omne germen et omnem florem future equitatis demonstrauit; et hoc etiam in argenteo fundamento pure scientie, quod puram sanctitatem in Christo futuram declarauit, manifestatur.unde hoc idem in hac uiridi pagina scriptum uides, quia florens ostensio diuine eruditionis demonstrat quod Noe per arcam illi obediuit, qui nec initium nec finem habens etiam in aqua pereuntem hominem restaurauit; quem postmodum quoque constituit per baptismum ad uitam reformari.Sed et hoc idem in argentea pagina scriptum est: quoniam in puritate scientie uere demonstrationis manifestatur quod Deus in ueteri lege duritiam hominibus proposuit, quia ad eum duritiam et non mollitiem habebant, cum postea in noua lege emollita corda eorum diuina uerba perciperent.XXuIII. In libro quoque dextre ale etiam due pagine sunt: quoniam rationalitas in nouo testamento protectionem superne beatitudinis habens, in duas demonstrationes se conuertit, ubi unum Dominum Deum et hominem in Filio Dei manifestat.Et una sapphirini et una aurei coloris est, quia uirginitas ut sapphirus in Christo resplenduit, cum ipse ex uirginali natura natus castitatem docuit, ita quod omnes qui eum imitari uolunt castitatem diligant.unde etiam aureus fulgor in eo sic effulget, cum fideles ipsum uerum Deum ex Deo Patre genitum credunt, qui omnia cum Patre condidit.In principio enim creaturarum Filius Dei in plenitudine sua erat, ut ante euum fuit, nec ullum defectum sustinuit, cum creaturas prodire fecit: quoniam qui factus non est omnia fecit, nec incarnatus ullum detrimentum diuinitatis sensit.Quod etiam in pagina sapphirini coloris scriptum uides, quia certa manifestatione uirgo purum hominem in pura uirginitate genuit, cum uerbum suum suaui missione dominator cunctorum credentibus destinauit; quod tamen in illis permansit, qui Deum puro corde inspicere contendunt.Et hoc quoque in pagina aurei coloris scriptum est: quoniam aperta ostensione ac plurimorum miraculorum prodigiis Filius Dei in mundo apparens, se principium esse et Filium Dei uenisse declarauit, scilicet principium illud quod omnes creaturas produxit, et quod deinde ex eisdem creaturis uirginem in matrem sibi elegit.XXIX. Sed quod liber qui in ala dorsi eiusdem uiri est, marmoreo et integro lapidi candidi coloris assimilatur: hoc est quod rationalitas in protectione fortitudinis prophetie que Christum futurum prophetabat manens, incarnationem ipsius uelut in umbra preuidit: quoniam qui dorsum alicuius uidet, faciem eius nondum nouit, sed que facies illius sit miratur.Sic et prophete Filium Dei prophetabant, sed eum in carne nondum sciebant.unde etiam quedam duritia uelut marmorea soliditas in eis fuit: quia Spiritu sancto perfusi nulli adulabantur, sed in integritate ueritatis perstiterunt, nec se hac nec illac in uerbis suis scindebant: quoniam de nullo alio acceperunt quod dixerunt, quam de illo qui totus integer Deus est.Et hoc modo lapidei erant, quia in rigore suo perstiterunt, nec ulli cedebant; quod tamen in candore simplicitatis faciebant, quoniam nihil aliud loquebantur quam quod uidebant et sciebant, sicut nec infans in simplicitate sua aliquid loquitur, quam quod uidet et scit.XXX. Sed et digitus Dei in illo scripserat secreta sua que reuelare uolebat: quia Spiritus sanctus rationalitatem hominis ita perfudit quod prophetabat; et etiam hoc per uisionem faciebat, cum prophete per Spiritum sanctum illuminati, in Spiritu sancto a longe futura preuidebant.Et etiam per sapientiam quidam multa dicebant, quoniam omnipotentia Dei mentes illorum tangebat, quod plurima et plurima in significatione proferebant, ut etiam sapientia omnia edificauit; quidam uero per scientiam, cum uerbum Dei scientiam eorum ita inspiciebat ac insufflabat, quod occulta et absconsa dicebant.Nam radicem illam qua et limo Deus hominem surgere fecit, Spiritus eiusdem Dei uiuificando inspirauit, id est uitam non finiendam, scilicet animam que non finietur, Spiritus sanctus infusione sua in prophetis ita illuminauit, quod ipsi quasi in aliena uita alienaliter miracula Dei protulerunt, ut etiam limus in alienam uitam carnis et sanguinis mutatus est.Hec autem sunt miracula diuinitatis, que Deus in mirabilibus suis per prophetas profert, scilicet cum illi loquuntur, preuidendo que ipsi in Spiritu preuident, et scribendo, cum illa per iussionem Dei bone memorie tradunt, ac citharam percutiendo: quia rationalitas per Spiritum sanctum inspirata, modulos in uoce et in uerbis Deum laudantium inuenit, quoniam ipsa sonum emittit; et ideo etiam in his Deum laudat.Et hec etiam cum alis prophetie cherubizando Deus in hominibus facit, quoniam in his omnibus, ut predictum est, prophete in spiritu prophetie subleuati plurima miracula ad similitudinem cherubin ostendunt, qui occulta Dei cognoscunt et proferunt, quod Deus occulto iudicio suo, ubi uult, et quomodo uult, et in quibus uult operatur.XXXI. Quod autem liber pectoralis ale integer et totus niger ac plenus stellarum est: hoc est quod rationalitas in profunda sapientia protectionis Dei integra consistit, nec se in ullam diuersitatem contrarietatis diuidit, quamuis homines multas diuersitates in moribus suis habeant; et quod etiam omnes sapientes tam ueteris quam noui testamenti unum de Christo dixerunt, unum in ipso facientes.Et in nigredine est, quia rationalitas in humano sensu ad carnem sepius inclinatur, et quia sepius etiam miratur que et qualia hec sint de quibus loquitur; sed tamen in luce stellarum lucet, quoniam fides et intelligentia in hominibus sunt: quia per fidem in Deum credunt, quem uidere non possunt, et quia etiam in miraculis Dei intelligunt que intelligentie eorum sepius laboriosa ad intelligendum sunt, cum se a Deo creatos esse cognoscunt.XXXII. Sed candidis litteris de profunditate predictorum librorum contractis plurimas scripturas compilatas in se habet: quoniam rationalitas in splendore bonitatis Dei mysteria ueteris et noui testimonii congregata in exarationem et confirmationem proponit, cum fideles et prudentes homines ex catholicis doctrinis illa congerentes, cum eis uias rectitudinis contra tenebras infidelitatis et contra ipsum diabolum parant; et hoc in siti Scripturarum faciunt, ubi eas magno desiderio exhauriunt, nec ab hoc desistunt donec omnem conscientiam cordis sui per illas repleant, sicut nec Deus ab opere suo cessauit, donec illud ad perfectum perduxit.Nam cum Scripturas subtiliter inspiciunt subtiliter que excribrant, Deum uenerantur ac nomen eius magnificant: quoniam in quo homines edificant, honorem etiam Dei exquirunt, ut psalmista Dauid dicit:XXXIII. Omnes gentes quascumque fecisti uenient, et adorabunt coram te, Domine; et glorificabunt nomen tuum, quoniam magnus es tu, et faciens mirabilia: tu es Deus solus.Cuius sensus talis est.Omnes creaturas Deus fecit, et ut etiam homo opera operaretur permisit.Homines enim operantur, formant et iubent.Nam in creaturis operantur, et secundum ipsas alia queque formant que uolunt, quibus tamen spiritum dare non possunt; ac quibus presunt precepta imponunt.Et quia Deus hominem creauit et eum spiramine Spiritus sui ad uitam suscitauit, omnes gentes que ex Adam nate sunt, factura Dei existentes, in uoluntate sua uenient, ac Deum querent adorantes coram eodem Domino, ubi nomen ipsius inuocant, cum eum sentiunt, quoniam ab eo discedere non possunt, quemadmodum filius ignorare non poterit quin patrem habeat; et sic glorificant nomen Dei, cum ad Deum clamant et cum Deum inuocant.Sed quidam homines opus manuum suarum pro Deo habent, et idem opus Deum nominant; et hoc consilium diaboli est, cum quo etiam eosdem homines inflatos reddit.Isti autem nomen Dei se glorificare putant, sed Deum nesciunt; et Deum habere uolunt, cum Deum non habeant.Et ideo uetus et noua lex homini date sunt, quatinus homo credendo et uidendo ac colendo Deum cognoscat.In his enim duabus partibus prudentes philosophi sapientiam hauserunt, nec uasa sua cum illa implere cessabant; quod Deo ualde placuit, sicut etiam omnia que fecerat sibi placuerunt.unde etiam magnus est Dominus in miraculis suis, magnus quoque in supernis uirtutibus et faciens mirabilia, ubi magnalia operis sui in magna pulchritudine fulgent.Nam Deus Noe arcam intrare fecit, Abrahe plurima bona ostendit, Moysi quoque legem dedit, in Filio etiam suo credentes ad uitam reduxit: que omnia magna mirabilia sunt, ita quod fideles ea cum deuotione semper ruminant et quod magnas profunditates in eis querere non cessant, quoniam a Deo processerunt.Et qui hec fecit est Deus solus, quia omnia bona ab ipso oriuntur et ad ipsum reuertuntur: quoniam cum Deus hominem creauit, ut rotam in spiritu uite eum circuire fecit, unde etiam ad eum sepissime recurrit.XXXIu. Quod autem uides quod predicta candida nubes in qua idem uir ab humeris usque ad femora sua est, plena animarum iustorum est: hoc designat quod candor miraculorum Dei, qui a fortitudine principii exurgentium creaturarum ad incarnationem saluatoris hominum extenditur, qui etiam nunc in eadem incarnationis gloria apparet, multitudinem animarum Deo seruientium in se habet: quia plurimi ante legem plurimi que in lege fuerunt, plurimi que in baptismo perstiterunt, qui per redemptionem eiusdem Filii Dei supernam beatitudinem adepti sunt; ita quod nunc in mansione illa gaudent, quam Deus ab initio seculi ipsis prouiderat.Nam fideles homines per fidelia opera in habitaculo beatitudinis animabus suis requiem parant, in qua post consummatam uitam carnis feliciter requiescunt.unde etiam in eadem beatitudine audis uocem ab angelica celsitudine procedentem, ut laudent cuncta regentem, et ut glorificent in secula seculorum uiuentem.Et sic anime eorundem iustorum in gaudio eleuantur, ac in uita ad uitam procedunt, nec ab illa recedunt, quoniam in ea eternaliter permanebunt, sicut et rote uite diuinitatem significantes, in eunte Spiritu qui sine mora baptismum sanctificat, ad eruditionem et ad emundationem hominum uadunt, nec ab illa cessabunt: quia alia doctrina que homines ad uitam perducat non producetur.Iste enim anime dum in corporibus suis essent, idola fugerant et regionem suam cum Abraham exierant, ac officia illa que in terrenis curis habebant reliquerant; et sic in ignoratis terris uelut exules per suspiria erant, ubi in preceptis Dei euntes merita sua dilatabant, per que plurima premia nunc recipiunt.XXXu. Sed in candore eiusdem beatitudinis, in secretioribus gaudiis alie anime perfectorum sanctorum sunt, qui diuine contemplationi, dum in corporibus suis fuerunt, inheserant; et he omni genere celestium uirtutum ac omni genere totius sanctitatis ornate sunt.unde etiam excelsis uocibus tubarum Deum laudant, que est exspiratio que ex ore prophetarum et sapientium ac ceterorum Dei electorum sonat, quoniam opera sancti Spiritus innumerabilia in hominibus sunt; ac in citharis totius gaudii exultant, ita quod etiam in sono tam mirabili ac in sono tam inenarrabili resonant, quod eum humanum cor nec capere nec intelligere poterit.Nam quia cum igne et aqua in sanctitate baptismatis bona opera operati sunt, et quoniam sic in eisdem operibus cetera elementa mouebant, ideo ut sonus maris et ut sonus aquarum sonant, que pre multitudine sonituum mirabiles sonos emittunt.Hi autem illi sunt, qui dum in terra uiuerent a carnalibus desideriis cum intentione cordium suorum se eleuabant, ac terrenas cupiditates abiecerunt, uelut homines non essent; et ita ab aliis populis separati sunt, sicut angeli ab hominibus.Ipsi enim per speculata opera in celestia uolabant, ac per fenestras fidei uelut in bonitate simplicitatis infantis Deum inspiciebant, et in his stabiliter perseuerabant.XXXuI. Quapropter etiam in uoce desideriorum suorum dicunt quandiu expectare debeant tempus illud quod opera ipsorum, que in aperta manifestatione coram uiuente Deo fulgent, eis corpora sua in quibus laborauerunt restituant, ita ut ablata omni difficultate, qua Moyses faciem suam obtexit, Deum uideant.Nam opera sanctorum, que ipsi per inspirationem Spiritus sancti operantur, coram Deo ut celum fulgent, quia cum Deo et in Deo facta sunt; et sic Deus eisdem animabus propter eadem opera refrigerium requietionis dat, sed nondum plenum gaudium, usque dum plenitudo populi in nouissimo die intrauerit.Et tunc Deus cum sanctis operibus sanctorum corpora et animas eorum coniunget, et sic celum operum eorum ipsos ad faciem Dei perducet, ubi eum tunc pleniter uidebunt.Sed quia corpus cum anima bona opera fecit, cum anima corpore caret plenitudinem illam habere non potest, ut absque corpore faciem Dei pleniter uideat; et ideo cum corpus et anima coniunguntur, faciem suam Deus denudat, ut eum beati hoc modo uideant: quoniam illa coniuncta sunt que simul operabantur.Iste clamor fortis et magnus clamor sanctorum est, quoniam uix exspectant dum corpora sua recipiant, ac tanto desiderio sigilla corporum suorum requirunt, quanto etiam esuriens puer a patre panem petit; cui tamen pater benigne respondet cito panem se illi daturum.XXXuII. unde et responsum accipiunt quod antequam corpora sua recipiant, mundus commouebitur et in aliud mutabitur, et antiquus hostis in omnibus uiribus suis comminuetur, et Deus uerus Deus et homo existens omnia membra sua in electis suis congregabit; et sic integritatem corporum suorum recipient.XXXuIII. Et prefate anime beatorum hos electos Dei sciunt, quia quamuis diuersa bona opera per inspirationem Spiritus sancti operati sint, et quamuis opera eorum diuersa fuerint, tamen ex tactu feruentis Spiritus sancti uelut sodales se cognoscunt, et uoces canticorum et gaudiorum eorum audiunt, ac eos in purissima puritate conscientie et contemplationis sue uident, atque diuinum responsum eis desuper datum cum ipsis percipiunt, quemadmodum et illi sustinentes sunt, dum fortissimus Deus fortissimam iussionem suam educat, ac omnes diabolicas temeritates in fine mundi compescat, ut sic corpora sua ad eternam beatitudinem et gloriam recipiant.XXXIX. Quod autem in predicta nebula in qua diuersa genera uitiorum, ut prefatum est, prius uidisti, etiam nunc octo uitia in imaginibus suis consideras: hoc est quod in tenebrosa infidelitate, in qua uarietates diabolicarum insidiarum prius uideras, et modo quater binas in peruersis significationibus aspicis; que per quatuor partes mundi et per quatuor elementa bacchantes, orbem terrarum conturbare solent, quia illos qui Deo in quiete seruire deberent infestationibus suis assidue fatigant.Nam diabolus cum uiribus et uitiis suis quasi Deus sit se ostendens, incongruentes res hominibus innumerabiliter proponit; et hoc tandiu faciet, quousque nihil amplius preualebit.XL. Sed quod quandam imaginem uides ut serpentem in prefatis tenebris supinam iacentem: hoc est quod diabolus, ille antiquus serpens, in tenebrositate nequitie sue appetitum cupiditatis sue contra celestia mouet, cum hominem a supernis desideriis ad terrena descendere persuadet.Cuius oculi ut ignis ardent: quoniam intentio diaboli in igne odii flammas deceptionis emittit; et cuius lingua ex ore ipsius extensa est, quia mendacium a mordacitate eius ferociter procedit; ac cuius cauda in fine abscisa est, quoniam opus suum secundum uoluntatem suam ad finem perducere non potest.Nam ipse in lacu perditionis omnes attrahere uellet, si eum diuina maiestas non preueniret.Corpus autem ipsius nigri coloris est: quia toto annisu obliuionem Dei hominibus suadet, ita quod etiam linee pallidi et uenenosi coloris a capite eius deorsum in longitudine descendunt: quoniam uie Satane pallorem mortis tenentes et uenenosam commotionem humanitatis per ingluuiem excutientes, ut in ipso in perditione inceperunt, sic etiam in peruersitatem eiusdem perditionis in ipso prolongate ad pessimum finem perueniunt: quia ut initium diaboli malum est, ita et finis eius est.XLI. Quod autem uenter ipsius apertus est, hoc est quod hiatus diaboli ad deuorationem animarum patet; in quo imago hominis uelut in cunis supina iacens apparet, que uentris ingluuiem designat, quoniam diabolus uoracitatem hominibus primum persuadens, ceteris uitiis eos facilius et plenius irretitat: quia hec quasi in ignorantia per appetitum uoracitatis supina quiescens, ut hominem a desideriis paradisi abstrahat decumbit: quia homo serpentinis moribus cum cibo primum seductus est.Que super caput suum habet pileum ut galeam aliquantum altius erectam: quia ingluuies in mentibus hominum propriam uoluntatem cum uana potestate sursum inaniter erigit, quoniam cum illi uentrem suum impleuerint, quasi omnibus bonis abundent superbire incipiunt.Et albos capillos sub eodem pileo ad humeros descendentes habet, quia candorem superfluitatis in potestate fortitudinis ostentans, omnes sine uerecundia despicit, nec ulli subesse uult.Quapropter ueste etiam ex tenui et albo serico induta est, quoniam uoluptate pretiosorum ac deliciosorum conuiuiorum implicatur; amicta quoque pallio quod colori eiusdem serpentis assimilatur, quia sibi circumponit latitudinem cupidinis in diuersitate uitiorum que diabolica iniquitas producit, ut homines saltem per superfluitatem ciborum et potuum seducat: sicut etiam idem uitium, ut supra dictum est, in dictis suis declarat.Sed examinatione abstinentie illi resistitur, et ne homo se ipsum in huiusmodi irrisionem inducat commonetur.XLII. Secunda autem imago acerbitatem demonstrat, que hic uentris ingluuiem subsequitur: quia postquam homo nimia uoracitate se onerauerit, acerbitatem ac amaritudinem in superfluitate ciborum incurrit, uelut hiems post estatem accedit.Et ut leopardus est, quoniam omnia opera eius in amaritudine sunt, feram in duabus naturis existentem imitans, sicut et ipsa tam uoce quam opere acerrima est: quemadmodum etiam in locutione sua superius ostendit.unde uerbis uere largitatis inclamatur, et ut homines benigni in largitate sint admonentur: quia ibi magna amaritudo est, ubi homo a Deo declinat et ubi se contra Deum indurat, quasi adiutor eius Deus non sit; et ubi Deo nihil de his reddit, que Deus ipsi concessit.unde, o illustri et sapientes, animas uestras Deo preparate, sicut Isaias per me inspiratus uobis demonstrat cum dicit:XLIII. Cum effuderis esurienti animam tuam et animam afflictam repleueris, orietur in tenebris lux tua, et tenebre tue erunt sicut meridies.Et requiem tibi dabit Dominus Deus tuus semper, et implebit splendoribus animam tuam, et ossa tua liberabit.Cuius sensus talis est.Anima suspirium et desiderium ac uoluntatem habet, et carni adiacet, que de terra orta est.Et cum anima carnem mouerit, scilicet postquam eam uiuificauerit, caro peccata sentit de quibus orta est.Que cum caro perfecerit, anima ad officium suum uidelicet ut bonum faciat, esurit.Sed homo ad suspirium anime, quo ad Deum tendat, uelociter surgat, et ad desiderium quo Deum amplectatur citius ascendat, ac uoluntatem qua Deum amet strenue habeat.Anima enim multa bona et mala comprehendit, sicut homo in actibus suis sepius ostendit.Ipsa etiam sicut uentus est, qui super gramina flat; et uelut ros est, qui super gramina cadit; et quasi pluuialis er est, qui ea crescere facit.Quapropter homo effundat desiderantibus bonam uoluntatem suam.Quomodo? uentus sit in adiutorio miserorum, et ros sit in consolatione desolatorum, ac pluuialis er sit deficientes reficiendo, ac eos doctrina uelut esurientes replendo; ubi eis animam suam tribuit, cum ipsis totis uiribus eiusdem anime sue perspicaciter insistit.Cum ista, o homo, feceris, et cum animam a demonibus et ab hominibus afflictam, et peccatis catenatam et incarceratam, bonis persuasionibus redemeris ac sanctis exhortationibus impleueris: orietur ortu iustitie in tenebris peccatorum lux tua, cum per bonam et sanctam uiam incedis, ita quod cessas peccare et quod bona opera incipis operari: ubi tenebre peccatorum lucem sanctitatis non obfuscant, sed ubi etiam illi nolentes seruiunt.Tunc etiam tenebre commissorum tuorum fient similes meridiei, cum ad defectum descendunt: quia ut post meridiem dies inclinatur, ita etiam peccata tua deficient et ad nihilum peruenient.Et sic requiem de inimicis tuis tibi dabit gratia sua dominator cunctorum et Deus omnium creaturarum, et hoc faciet in sempiternum, ita ut ultra tibi non dominentur, sed ut eos ut scabellum pedum tuorum semper conculces; et sic implebit celesti iocunditate et splendoribus superne claritatis animam tuam, uelut sereno die benefactorum illustratam; et ossa tua, scilicet ossa membrorum tuorum, que bona ac sancta opera operata sunt, a corruptione liberabit, scilicet in futuro resurrectionis, ita quod ultra mortalia non erunt, sed quod sancta et incorruptibilia deinceps uocabuntur.XLIu. Tertia uero imago impietatem denuntiat, que post acerbitatem hic incedit; quia ubi acerbitas in mentibus hominum est, ibi impietas se adiungit, que nullum gaudium in bonis Domini inconcussum dimittit, sed que omnia bona quantum preualet dilaniat.Que formam hominis habet, excepto quod caput ipsius inter scapulas suas a pectore prominens, tam ferino quam humano capiti assimilatur: quoniam ipsa in hominibus regnans et initium suum in proprietate conscientie sue proferens, bestiales ac mordaces mores in aperto habet, et etiam dolosos sub humana specie latentes.ueram enim doctrinam et bonitatem ac obedientiam et subiectionem que in Deo sunt renuit, ac pulchritudine iustitie in omnibus caret.Nam grandes et igneos oculos, et os ut leopardus habet: quia magnam asperitatem cum ardente furore in intentione sua ostendens, omnia quecumque poterit dilaniat et discerpit, nec gratiam nec misericordiam uult, nec sapientiam in discretione discernit, sed sanctos et iustos ubique conculcare tentat.Quapropter etiam ab utraque maxilla linea picei coloris ad mentum eius descendit, quoniam tam in frendente quam in operante mordacitate tenacitatem teterrime et pessime uoluntatis habet, que etiam ad insipientiam tendit: quia in illusione deceptionis sine honore Dei est.Sed et ab utroque fine oris eius caput serpentis dependet, quoniam Deum et hominem contemnendo finem mordacitati sue non imponit, sed semper ad noua initia in serpentinis moribus procedit; et multas flammas ex ore suo emittit, quia ardentia iacula uerborum hominibus imponit, dum omnibus modis eos furibundos facit.Quod autem super genua sua stat, reliquo corpore erecto: hoc est quod fortitudinem suam ad culturam idolorum inclinat, cum homines in impietate seuientes idolatris similes efficit; quos etiam ita decipit, quod se iustos esse et iustitiam colere existimant.unde et caput suum nigro ac piceo uelamine muliebri more circumdat, quoniam mentes hominum tenebroso ac tenaci umbraculo leuitatis in duritia alligat; ac reliquo corpore nigerrimo indumento induitur, quia errorem nequissime crudelitatis, quo candore uite caret, sibi induit; cui manice uacue dependent, quia brachia sua in idem indumentum introrsum colligit, quod est quod opera eius nullam perfectam utilitatem habent, sed fortitudine sua subtracta, nulli hominum in bono apparent: sicut etiam idem uitium, ut supra dictum est, in uerbis suis declarat.Cui uirtus pietatis respondet, et eam in perpetuis maledictionibus esse demonstrat.XLu. Sed quarta imago fallaciam significat, que hic impietatem comitatur: quoniam cum homo impius est, ad fallaciam accedit, et unumquodque mendacium studiose edificat ueritate abiecta.Que tanta densitate tenebrarum circumdatur, quod nullam distinctionem membrorum in ea considerare uales, quia incrassata in infidelitate est, nec ullam rectitudinem bonorum operum in se habet: quoniam nulla probitas in ea inuenitur, sed solummodo tenebre mortis in ipsa abundant.Quod autem eam uelut deformem et monstruosam formam hominis in eisdem tenebris uix dinoscere potes: hoc est quod pulchritudine ueritatis et decore iustitie in omnibus uerbis et in omnibus actibus suis carens, in nulla probitate, sed tantum in tenebris mortis incedit, ita quod nunc certa, nunc incerta in uiis suis habet, quia diligentia caritatis in qua Deus aspicitur, in ea non inuenitur, sed infructuosa et fallax deceptio: quam per homines in hominibus assidue perficit.Et hec super quandam spumam siccam et duram ac nigram, et multas flammas ignis emittentem stat: quoniam fallacia super illusionem uerborum nullam fortitudinem habentium posita, sine uiriditate iustitie apparet arida, et sine suauitate benignitatis dura, ac sine candore uirtutum nigra: quia in ea nulla securitas est, sed flamma iracundie que plurimas iniurias profert, uelut etiam ipsa superius in locutione sua ostendit.Sed responso uere ueritatis compescitur, et ut homines ueraces sint admonentur.Nam qui mendacia diligunt, non solum hoc uitio insistunt, sed etiam aliis insudant; quibus cum se implicauerint, ad plurima mendacia prorumpunt, ut propheta Dauid spiritu meo ueraciter imbutus, ostendit dicens:XLuI. Alienati sunt peccatores uulua; errauerunt ab utero, locuti sunt falsa.Cuius sensus talis est.Originale peccatum per cibum surrexit, qui beatam ac felicem naturam hominis in mortalitatem conuertit.Per cibum enim istum bona scientia obdormiuit, et mala scientia per alienam uiam surrexit.Nam alienati sunt transgressores iustitie a uera ueritate, ita quod natura hominis alienata est in uenenosa uulua per os serpentis, qui in deceptione sua interrogauit cur homo pomum non manducaret.Sed quando primi parentes per consilium serpentis preceptum Dei transgressi sunt, in morte mortui sunt; unde etiam alienantur ex eis nati filii in prima conceptione sua, per mortem obliuionis Dei, a protectione sanctitatis; et ob hoc magnam et congruentem abstinentiam homines in cibis suis habeant, quoniam antiquus hostis in deglutiente gutture suo hominem cibo primum decepit.Cum enim gustus hominis cibum postulauerit, illico auaritia occurrit, per quam ex omnibus cibis uentrem suum impleat, et omnes uias bone scientie in errorem ducat.Et sic homines errauerunt ab utero, scilicet cum primi parentes in primo originali peccato peccatum incipiebant, et cum postea eadem uertigine mobiles ad peccatum fiebant.Nam post gustum cibi gustus peccati affuit; et cum ista perfecerunt, locuti sunt falsa: quia diabolus magnum mendacium per cibum instruxit, quo Deum et iustitiam eius abnegauit.Sic etiam et omnes illi faciunt, qui crapula cibi et ebrietate uini uentrem suum in uoracitate implent.Per crapulam enim filii hominum mendaces sunt, postponentes et abnegantes ueritatem.Et quoniam origini hominum suggestio diaboli adest, homines mendacia loquuntur, sicut et diabolus facit: et ita se ipsos et alios occidunt.Cum enim Deo qui celum et terram creauit se opponunt, ubi erunt nisi in inferno?Sed et interdum perditionem uitam nominant, ac celum cum uerbis sibimetipsis se facere similant, quod numquam uiderunt et quod numquam facere poterunt; et etiam quod perditio est magnum honorem dicunt, ac mendaciis suis hominem in omnibus modis destituunt.Hominem quoque per illusionem laudant, ac eum per deceptionem occidunt; et sic illis assimilantur, qui uitulum in Horeb fecerunt, et qui illum Deum Isrel esse dixerunt.Et sic homines isti faciunt qui in mendacio habitant, et qui sibimetipsis uana loquuntur, et qui in omnibus creaturis unamquamque rem sibimetipsis promittunt secundum quod uolunt.Et omnes qui hoc agunt mortui sunt, ut etiam idola mortua sunt; ac cum aquilone sunt, et aquilo sunt: et sic cadent.XLuII. Quinta autem imago contentionem demonstrat, que fallaciam hic subsequitur: quia cum homo mendax est, contentionem incurrit, ita quod unusquisque per fraudem et iniuriam cum fratre suo fraudulenter contendit.Et hec in forma hominis apparet, et crispos ac nigros capillos habet, et faciem igneam: quoniam homo qui rationalis est, contentionem magis amat quam cetera animalia que irrationabilia sunt; et etiam ceteras creaturas contendendo sepius deridet, et hoc per impudicitiam contortam et per molestiam denigratam, in multiplici uia scientie facit ac intentione ignee uoluntatis sue, cum furibundus in ira furit.Quod autem cappa uarii coloris induta est, que ad humeros foramina habet, per que brachia sua extendit: hoc est quod desideria sua per uarietatem aliorum uitiorum tegit, in quibus etiam per robur insanie sue nullam integritatem, nec ullam constrictionem probitatis, sed foramina bacchantium scissurarum habens, prolongationes et opera brachiorum suorum secundum uoluntatem suam emittit.Nam qui contentiosus est, nec uoluntatem nec utilitatem aliorum intendit, sed secundum propriam uoluntatem desideriorum suorum incedit.unde etiam sinistro brachio securim tenet, quam ad se constringit: quia in contrario robore inscisiones uerborum ruminat, quas ad se in peruersis moribus colligit, ac in eius acie manus suam sepius hoc modo uulnerat, cum eas illi pre furore inicit, ita quod etiam sanguine earum ipsam uestem perfundit: quoniam in acutione contrariorum uerborum opera sua frequenter exulcerat, cum sibimetipsi obprobria per insaniam infert; sic quod et crimine eorundem operum conscientiam suam aliis denudat, ac se ita exasperat, quod et conuiciis se ipsam et alios confundit: sicut etiam in supradictis uerbis suis manifestat.Sed iudicio summe pacis ei repugnatur, et ut homines idem uitium deuitent exhortantur.XLuIII. Sed sexta imago infelicitatem pretendit, quoniam post contentionem infelicitas hic uenit, que ab omnibus bonis Dei declinat: quia homines qui se existimant salutem habere, cum Deum non colunt, mortem incurrent.Que leproso homini similis est, et nigros capillos habet: quoniam ut lepra a sanis et mundis separata est ne ab illa tangantur, ita infelicitas ab omnibus uirtutibus Dei segregata est, nec in ulla claritate lucet; sed tamen homini assimilatur, quia cum omnes relique creature Deo obedientes se felices ostendant, homo per diabolicam suggestionem sibimet infelicitatem incutit; et hoc etiam in nigredine superfluarum et multiplicium iniquitatum uelut capillorum complet; nec erubescit quod per admonitionem sapientium corrigi non uult.Et indumentis caret, sed latis foliis quarundam herbarum se tegit, quoniam omni bono sanctitatis denudata sine gaudio saluationis est; sed latitudinem instabilitatis diuersarum uanitatum sibi circumponit, et per multas uarietates morum suorum felicitatem habere tentat, quod esse non potest; ac manibus suis pectus suum percutit, quia operibus suis conscientiam suam accusat, ubi per pessimas operationes interiora cordis sui manifestat: quoniam fidelem spem ad Deum non habet, sed mala suspiria ad plurimas erumnas, quemadmodum etiam in locutione sua, ut predictum est, declarat.unde responso beatitudinis redarguitur, et ne homines in illa permaneant edocentur.XLIX. Septima uero imago immoderationem designat, que hic infelicitatem congrue comitatur: quia cum homo in bonis Dei rebellis est, statim immoderatio in unaquaque re, ubi se existimat stare, pullulat; sed tamen ibi non preualebit, quoniam quod contra Deum est non stabit, sed in interitum ibit.Hec autem uelut lupus est, quia in rabie doli et in aspera uicissitudine omnium malorum sine discretione est; que flexis cruribus super pedes suos iacet et ubique circumspicit, ut omnia que rapere potest deglutiat: quoniam inclinata fortitudine sua ad queque deteriora pessimis itineribus proprie uoluntatis sue incumbit, et omnes uanitates considerat ut eas ad se colligat, quatinus per illas cunctam honestatem recti moderaminis disturbet et ad nihilum deducat, et ut in uoluptate libitus sui permaneat: quemadmodum etiam superius in uerbis suis demonstrat.Cui per ueram discretionem respondetur, et ut homines in omnibus moderationem conuenientem inspiciant admonentur.L. Sed octaua imago perditionem animarum notat, que post immoderationem hic incedit: quia cum per immoderationem Deo repugnat, aperte perditionem anime incurrit, que cum Deo esse recusat, et que contra eum frendet, ubi montem salutis se fore ostendit, cum plena ruina sit; in qua primus angelus ruinam sibimetipsi et omnibus se sequentibus ruinam edificauit.Et turri assimilatur, que in supremitate sua testudinem habet, in qua tres fenestre sunt: quoniam magna et inconcussa firmitas uelut turris in perditione est, in qua superbia quasi in supremitate sua quandam securitatem uelut testudinem parat, que non ad Deum sed in tristitiam mortis tendit; ubi etiam sensu et intellectu ac scientia, quasi in tribus fenestris, prospicit, quatinus animas ad perditionem perducat; in quibus etiam ueram fidem sancte Trinitatis abnegat, cum unum Deum in tribus personis, et tres personas in uno Deo esse non credit.Quod autem sub eis duo brachia hominis apparent, quorum manus super eandem testudinem extenduntur: hoc est quod sub prospectione perditionis nullus respectus formidinis ad Deum, sed ad diabolum est, ubi homo per infidelitatem se ad malum semper erigit, ita quod maledicta opera sua super mortiferam securitatem extendit, cum spem suam non ad Deum, sed ad uacuam uanitatem dirigit.Et eadem brachia tenebris quasi manicis uelantur, et manus eorum nude sed tamen ignee sunt: quia fortitudo et peruersitas perditionis in obscuritate ac in absconso latrocinantium morum est, cum animas sequentium se latenter occidit, ubi etiam opera peruersorum hominum nuda absque omni sanctitate sunt, sed tamen ardentia in igne amaritudinis sine omni spe salutis.Nam hec perditio nihil aliud querit, nihil aliud desiderat, quam animas illuc perducere, ubi et ipsa est: ut etiam in loquela sua ostendit, ut premonstratum est.Sed saluatio animarum ipsam redarguit, et ne homines illam imitentur admonet, quoniam perditio saluationem quasi nihilum sit habet.Ipsa autem perditio in perditione est, nec ullum remedium saluationis in saluatione habet, quia contra Deum est: quoniam illi adherere uoluit, qui nullam lucem habet, sed qui in tenebris manet, ut Ieremias propheta Spiritu sancto admonitus dicit:LI. Quid est, Isrel, quod in terra inimicorum es?Inueterasti in terra aliena, coinquinatus es cum mortuis, deputatus es cum his qui in inferno sunt; dereliquisti fontem sapientie.Nam si in uia Dei ambulasses, habitasses utique in pace super terram.Cuius sensus talis est.unde malum hoc, quod tu, qui ostensio omnium miraculorum Dei es et qui celum cum omnibus luminaribus suis diceris, ubi Deum uidere debueras; quod in parte illa, qua mens tua terra est, habitatio omnium inimicorum tuorum esse conspiceris?Nam mala desideria in carne tua pullulant, que anime inimica sunt.Terra enim tua in prima uiriditate ludere incipit, et postea lasciuiam init, ac deinde in profundum maris uadit; que squalida ac tepida et turpissima opera sunt, cum quibus inueterata est mens tua in terra aliena, ita quod in peccatis es, que sanctitati contraria sunt.Deum quoque non cognoscis, et ipsum non uis, nec in ullo preceptis eius respondes; sed in lege ipsius dormis, in qua dormitione fedatus es cum mortuis operibus, que per incredulitatem Deo et omnibus sanctis eius fetent.Quapropter etiam deputatus es in interitum cum illis qui in infernalibus tormentis habitant, qui diem fidei non uidebant, nec solem misericordie inspiciebant, et qui lunam sanctitatis cum omnibus sideribus uirtutum reliquerunt; quoniam lucem omnis gratie Dei repudiabant.Et sic dereliquisti fontem sapientie, scilicet infinitam uitam que in Deo est, quam nullus hominum sciendo uel cognoscendo uel uidendo exhaurire poterit.Nam si in uia preceptorum Dei ambulasses, ita quod uestigia Christi imitatus fuisses, beatitudo tibi luceret, et honor Domini Sabaoth ad uitam te duceret; et sic habitares in comprehensione pacifice caritatis, ita quod Deus in terra coram hominibus, et in celo coram angelis eius te manifestaret, et te lucem claritatis in rumore sanctissimorum operum ostenderet, et te uelut dulcem sonum cithare produceret.Sed quia hec omnia neglexisti, in casu magnarum ruinarum es.Tu autem, o Isrel, qui in sanctis operibus Deum uidere desideras, perditos filios Iacob qui diabolum negligere debuerunt - quod non fecerunt - ne imiteris, sed opera illa perfice que Deus Ade in paradiso proposuit; que etiam postea in Abel decorauit, et que in circumcisione Abrahe in ostensione uere Trinitatis manifestauit, et que in Moyse in rubicunda flamma ostendit, et que deinde in filiis Isrel scelerata opera conterens aperuit; et scalam uirtutum que Iacob ostensa est ascende, Christum Filium Dei preclaras uirtutes afferentem imitans, qui omnibus se querentibus misericordiam impendit: quemadmodum etiam in semetipso declarauit, cum in mundo fuit, ut sibi placuit.Nam ipse ut unicornis in sinu uirginis requieuit, et postea uelut capricornus montem uirtutum et miraculorum ascendit, per que diabolum omnino superauit, et potestatem eius comminuit.LII. Quod autem uides quod coram predicto uiro leo stat, qui se contra uitia ista uertit: hoc est quod in maiestate diuinitatis humanitas saluatoris est; qui Deus et homo existens fortissima ui zeli sui diabolicis uitiis repugnat, ita quod magnum rugitum cum uento emittens clamat quod ea in igne Spiritus sancti exspoliet, ac sic ad finem perducat, quia contra eum pugnare contendunt.Nam ipse altam uociferationem cum sufflatu Spiritus sancti emisit, ubi eodem Spiritu sancto discipulos suos imbuit, cum eos predicare et testificari nouam sanctificationem iussit, quatinus hoc modo antiquo serpenti perditas animas auferrent, ac pessimas suggestiones eius contererent, cum quibus ueritati ac saluti hominum semper rebellare nititur.Quamuis enim diabolus peruersis machinationibus suis Christo Filio Dei in electis eius resistere tentet, Christus tamen, ut leo fortissimus, omnes artus et conatus ipsius ac uitia ipsi adherentia ad nihilum ducit et omnino conterit.LIII. Et sicut diabolum ac uitia que cum illo sunt diuina potestate domat et prosternit, ac prostrata conterit: ita etiam multotiens homines qui se ipsi opponunt, et qui beatas et iustas admonitiones non suscipiunt, corporali flagello per zelum suum castigat et dispergit, ac plurimis calamitatibus corporaliter affligit.Quemadmodum enim fortitudo leonis cetera animalia deuorat, sic etiam fortitudo et zelus Dei uiscera diaboli conterit; ac primum mendacium, cum quo idem diabolus in semetipso casum sibimetipsi edificauit, idem zelus omnino comminuit, atque inimicos suos occidit, qui intra se dicunt quod aliud quam natura eorum expostulet facere non possint, et qui ad unaqueque que ipsis placita sunt assidue aspiciunt, et qui uitiis diaboli se inuoluunt, uoluntatem Dei negligentes, et opera Dei quasi Deus non sit repudiantes.unde zelo Dei disperguntur et conteruntur, quemadmodum et illi dissipati sunt, de quibus Ieremias propheta loquitur dicens:LIu. Manus mulierum misericordium coxerunt filios suos.Facti sunt cibus earum in contritione filie populi mei.Compleuit Dominus furorem suum, effudit iram indignationis sue.Et succendit ignem in Sion, et deuorauit fundamenta eius.Cuius sensus talis est.Fragilia opera mulierum, que fortem medullam uirorum non habent, sed que in miseria cordium suorum ad opera illa declinant, que in igne Spiritus sancti cocta non sunt, coxerunt filios proprie uoluntatis sue, ubi ardent in carnali delectatione; unde etiam in animabus suis pereunt, cum peccata estuantis carnis ad unumquodque peccatum trahunt.Et sic uoluntates earum, scilicet eorundem hominum, fiunt cibus ipsorum, cum omnia que desiderant perficiunt; et hoc in contritione et in interitu animarum illorum faciunt, qui populo Dei in sanctis operibus annumerari debuerunt.unde in omni perfectione bonarum uirtutum et in omni sanctitate honestatis deficientes dicunt: 'Quid est hoc quod numquam uidimus?Plurima audimus que non intelligimus, et que nec uera esse scimus'.Que cum pertinaciter dixerint, gaudium uite cum omni sanctitate in eis deficit, ac omnes uirtutes cum quibus ornati esse debebant, in eis extinguuntur.Tunc complet dominator cunctorum in eis uindictam suam, ubi omnem zelum suum super eos excitat, ita quod non parcendo, sed quasi per inundationem effundendo flagello suo iniquitates eorum exulcerat, cum eas dedignando ad nihilum deducit.Et sic etiam accendit zelum suum in ascensu illo, in quo Deum inspicere debebant, quod non faciebant, sed in quo ad superbiam anhelabant; ubi in huiusmodi montem se ascendisse putant, in quo nullus eos superare ualeat.Tunc et eruit fundamenta eiusdem superbie, quia illam omnino destruit, et radices eius eradicat ne denuo exurgant, ita quod nec in initio nec in fine illius ulla salus inuenietur, quoniam iter illorum qui eam sequuntur peribit: quia Deum qui ipsos creauit et a diabolo liberauit in fide non habent.Lu. Sed etiam Deus quibusdam hominibus occulto iudicio suo ultionem suam corporaliter immittit, ut qui corporaliter peccauerunt, corporaliter puniantur; quod tamen cur fiat, ipse solus nouit, qui secreta sua non omnibus manifestat.Nam cum quidam homines proximos suos in angustiam ponunt, et cum substantiam eorum auferunt, ac cum eos per tyrannidem in seruitute sibi subiciunt, sepe euenit quod uindicta Dei illos ita percutit, quod et ipsi et filii eorum ab omni felicitate seculi deficiunt, et quod deinde cibum contritionis et non exultationis comedunt.Et quoniam malitia in omni peruersitate in eis completa est, complet etiam Deus recto iudicio et recta examinatione iudicia sua in ipsis; ac etiam consumit igne fiduciam eorum et euertit fortitudinem ipsorum, ubi munimenta illa concutit et destruit, in quibus magis quam in Deo confidunt.Et Deus hec omnia faciens, iuste cuncta diiudicat, et unicuique iudicia sua secundum opera ipsius imponit.Deus enim omnia scit, et scientia eius nulli perditionem facit: alioquin iustus iudex non esset.Sed diabolus quod uidet et quod scit, quantum in se potest, perdere tentat.Deus autem semper et semper fuit, et ideo omnia absconsa nouit; diabolus uero, qui initium habet, omnia que facta erant uidit, sed corda interius non aspexit.Et Deus omnia comprehendit, quoniam omnia operatus est, et quod ei placitum erat fecit.LuI. Num ullus homo in mundo fuit, in quo scientia boni et mali non fuerit? Non.De scientia enim boni et mali homo amorem et timorem ad Deum habet, quatinus in illis aratrum apprehendat, et agrum suum fructus gignere faciat, et ut inutiles herbas deuitet, ac ut eas eradicet, nec in hoc labore tedium habeat; quod magnum testimonium et magna res est: quia celum et terra hec euertere non possunt, quoniam celum et terra ad aliud non tendunt quam ad id ad quod posita sunt.Qui autem uite desiderium habet, in illo uerba hec percipiat, ac ea in interius cubiculum cordis sui recondat.ET ECCE prefate multitudinis alios malignos uidi spiritus, qui multo clamore uociferabantur dicentes: 'Quare Lucifer seruus subiectionis esset, cum eum dominum esse deceat?'Isti enim hominibus uoracitatem proponunt, ac eos ad uentris ingluuiem suasionibus suis ducunt.LuII. Et magnum ignem fortiter ardentem uidi, qui etiam quandam nigredinem in se habebat, in qua ualde ardebat.In igne autem isto et in nigredine eius anime que uentris ingluuiem in corporibus suis dilexerant puniebantur.Sed et quidam de predictis spiritibus quasdam scintillas ab eodem igne excusserunt, per quas easdem animas affligebant, dicentes: 'Wach~al! iste corpora sua plus quam animas suas dilexerunt!' Nam propter magnum appetitum ciborum et potuum, cui corpora sua insudauerant, dum in eisdem corporibus suis fuissent, ardorem ignis huius sentiebant; et propter plurima mala, que per eandem uoracitatem perpetrauerant, nigredinem ipsius sustinebant; ac quoniam hec omnia per uanam superfluitatem fecerant, scintillas eiusdem ignis et risum eorundem spirituum passe sunt.Et per uiuentem Spiritum uidi, et intellexi hec.LuIII. Et iterum de predicta uiuente luce audiui uocem mihi dicentem: Hec que uides uera sunt.Homines autem uentris ingluuiem amantes, si has infestationes demonum et has miserias penarum euadere uoluerint, abstinentiam ciborum et potuum iuxta qualitatem et superfluitatem inconsiderationis sue, ac iuxta permissionem preceptoris sui aggrediantur.LIX. Qui enim uentris ingluuiem diligunt, multotiens contra Deum clamant, et eum ad iniuriam prouocare contendunt dicentes: 'Cur Deus ad gloriam nos constituit, cum eam nobis abstrahat, quasi eam habere non debeamus?Num illud non faciemus, quod nos delectat?' De his dicendum est quod uenter eorum Deus eorum sit, quia omnem intentionem et sollicitudinem ac desideria sua ad impletionem uentris sui conuertunt, et quoniam secundum uoluntatem eorum consilia ipsorum sunt, quia omnia opera sua ingluuiei uentris sui apponunt.unde etiam de istis scriptum est:LX. ubi sunt dii eorum, in quibus habebant fiduciam, de quorum uictimis comedebant adipes, et bibebant uinum libaminum?Quod etiam sic intelligendum est.ubi est gloria illorum, in quibus uoratores spem suam posuerant, cum diuersis epulis se superflue ingurgitabant, quod et illis placere sciebant?Nam gloria illorum alia non est quam tormenta et conditio infelicitatis in perditis hominibus, cum eos seductionibus suis capiunt et in confusionem ducunt.Et hec fiducia eorum est, cibus scilicet immoderate sumptus, per quem fiduciam deceptionis habent.unde ut ineptis epulis insistant hominibus consiliantur; quoniam sicut ignis de folle accenditur, sic omnia mala de uentris ingluuie oriuntur.Et que fiducia aut que uictoria in illis habenda est qui occidunt, et qui quod occiderint totum perdunt?Diabolus enim scit quod homo cibis non potest carere, et quod precepta Dei debet conseruare; et ideo primum ei suadet ut precepta Dei in cibis et potibus preuaricetur, quatinus postea tanto facilius decipiatur; quoniam quod ipse quasi in opinione habet, hoc hominem in operibus perficere persuadet.Maligni namque spiritus secundum nequitias suas ad infernalia tormenta deputati sunt, nec aliam letitiam quam in deceptione hominum habent, quandiu homo bonum et malum operari potest; quoniam ipsi postea nullam letitiam, sed plenum supplicium penarum habebunt.Nam isti per idola querebant ut homines uictimas et adipes ac uinum propter ineptas epulas conuiuantium offerrent, quia quod Deus in ueteri testamento comburi iussit, hoc isti ad conuiuia dant: quoniam Deus tam in escis quam in peccatis abstinentiam hominibus indicit, quod diabolus omnino contradicit.Abstinentia enim ciborum luxuriam non facit, sed uentris ingluuies eam perficit.Quapropter homo qui Deo seruire uult, uoracitatem fugiat et uentrem suum ab illa refrenet.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.DEINDE EIuSDEM multitudinis alios spiritus uidi, quos etiam sic uociferantes audiui: 'Quid est hoc quod ille qui dicitur Deus facit?Et quid ad rem quod Lucifer honorem desiderauit?'Et hi hominibus acerbitatem incutiunt, et ut se amaros ad precepta Dei et ad homines ostendant persuadent.LXI. Et maximum ignem nigri et rubicundi ac albi coloris uidi, in quo multi horroris ignee uipere fuerunt, que plurimum ignem ex ore suo emiserunt.Et anime que dum in corporibus suis fuissent, uitio acerbitatis seruierant, in igne isto urebantur, et ab eisdem uiperis torquebantur.Propter infidelitatem enim quam in se absconderant, flammam nigram sustinebant; et propter acerbitatem que in cordibus suis erat, flammam rubicundam passe sunt; et propter dolum et risum quos in his habuerant, flamma alba puniebantur.Sed et quia in uerbis et in operibus suis contrarietatem amaritudinis contra diuinam iussionem et contra humanam affectionem erexerant, a uiperis illis affligebantur.Et uidi, et intellexi hec.LXII. Et de prefata uiuente luce uocem iterum mihi dicentem audiui: Hec que uides uera sunt.Quapropter homines qui per acerbitatem Deo et hominibus repugnant, si aduersitatibus predictorum spirituum et predictarum penarum subesse noluerint, ieiuniis ac orationibus secundum qualitatem excessus sui et secundum preceptum iudicis se diiudicantis inseruiant, quoniam in magna acerbitate Deum contempserunt.LXIII. Acerbitas enim Deum renuit, pietatem eius non diligit, misericordiam eius non querit, iudicia eius non amat: sed malis uerbis contra illa frendet et securitatem in omnibus sibi eligit, nec per timorem nec per amorem Dei preuidet quid factura sit.Nam quod uult facit, quod autem non uult in malitia sua corrodit: quoniam acerbus et amarus homo sapientiam fugit, beatitudinem relinquit, caritatem affligit, cum opera eius odit et cum ueritatem ad mendacium ponit.Idem etiam homo in amaritudinem illam se inuoluit, quod uitam operibus mortis uendit et quod poculum mortis bibit, et quod in dolo sciscitationis inquirit quomodo unamquamque rem apprehendat, et quomodo eam secundum uoluntatem suam et diuidat et reprobet.Hunc quoque hominem interdum occidit, cuius defensorem se esse repromittit.unde non seminat quod in fide et utilitate metat, nec in horrea congregat quod Deus filiis suis dispensat; sed operibus in quibus nequiter laborat sibi dirum gemitum accumulat, nec gaudium uite desiderat, sed in amplexione sua laborem doloris habet, in quo Deum non inuocat.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.ET uIDI alios prefate multitudinis spiritus, qui uociferabantur dicentes: 'Lucifer maiora et plura miracula in se habet quam in Deo sint.Quis Lucifer sit scimus, alium autem dominum nolumus'.Isti homines ad impietatem exhortantur, quam magno sui detrimento qui eam diligunt imitantur.LXIu. Et magnum ignem uidi igneo et feruente plumbo sulphure quoque intermixto totum inundantem, ac omne genus uermium igneorum in se habentem.Anime autem que in corporibus suis impietatem imitate sunt, penis istis affligebantur; ita quod ob nequitiam eiusdem impietatis ardorem ignis huius habebant, et quod ob importabilem ponderositatem ipsius feruens plumbum patiebantur, et quod ob indignationem qua ceteros contempserant sulphure puniebantur; et quod ob furorem quem in eadem impietate ostenderant, cum homines cognoscere noluerant, horrore eorundem uermium torquebantur.Et per uiuentem Spiritum uidi, et intellexi hec.LXu. Et iterum de predicta uiuente luce audiui uocem mihi dicentem: Hec uera sunt.Sed homines qui opera impietatis in se sumunt, si suggestiones spirituum horum et pericula penarum istarum euadere studuerint, ieiuniis et afflictionibus corporum suorum iuxta id quod iuste a rectoribus suis ipsis demonstratur insistant, quoniam plurima opera impie gesserunt.LXuI. Impietas enim timorem Dei non uult, et caritatem Dei nescit, nec aliquid in diuina uirtute operatur, sed in omnibus operibus suis ad aquilonem respicit, ac omnia opera sua in malam scientiam dispergit; et maledictiones cum nutibus oculorum in malignitate profert.unde de imitatoribus eius per Prophetam spiritu meo inspiratum dicitur:LXuII. Fiat habitatio eorum deserta, et in tabernaculis eorum non sit qui inhabitet.Quod etiam sic intelligendum est.Impiorum, qui bona non colligunt sed dispergunt, fiat uoluntas quam pro secura habitatione habent in destructionem, ita quod omnino dissipetur, quia magistrum et sibi superiorem nolunt, et quia etiam sibi consimilem non patiuntur, sed que cupiunt sibi attrahunt et que nolunt conculcant; ita quod etiam in spiritali gaudio non psallunt, et quod caritatem derident, et quod bonitatem abnegant, et quod benedictionem fugiunt, et maledictioni se coniungunt.unde in tabernaculis malarum consuetudinum istarum non sit qui habitet: quoniam ab eis declinabit qui superna tabernacula habere desiderat.Ab impiis enim beatitudo aliena est, quia ipsi oculo scientie bona gerere non querunt, sed per opera sua ad diabolum respiciunt, et Deum contemnunt.Et ideo opera que operantur et fundamenta que ponunt Deus nescit, sed ea ut stercora abicit.Nam in cogitationibus suis illud constituunt, quod legem Dei destituant et quod propriam uoluntatem suam in omnibus perficiant.Quapropter lux ueritatis in necessitatibus eorum ipsis subtrahetur, quoniam eam non quesierunt nec uoluerunt, sed in umbra mortis per opera sua ambulabant; ac idcirco recipient quod querebant, et habebunt quod desiderabant: quia in casum quem sequebantur ibunt, ubi Deum dereliquerunt.Qui autem Deum diligunt, pietatem sibi attrahunt, in qua Deo pleniter adherebunt.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.ALIOS QuOQuE eiusdem multitudinis spiritus uidi, qui omnes magno clamore uociferabantur dicentes: 'Sedem domini nostri, qui Lucifer est, supra sidera uidebimus et altiorem omnibus, quia quicquid uoluerit, hoc fiet.Et quis ei similis erit?' Isti namque contra thronum Dei et contra honorem eius blasphemias emittunt, et oculus superbie sunt; et ut homines mendaciis et blasphemiis insistant exhortantur.LXuIII. Et uidi ignem totum in nigredine ardentem, in quo dracones iacebant, qui flatibus suis eundem ignem afflabant.Et iuxta ignem istum fluuius frigidissime aque fluebat, quem idem dracones interdum intrantes totum commouebant.Sed et idem ignis et idem fluuius supra se igneum erem habebant, qui eundem ignem et fluuium ardore suo tangebat.Anime autem illorum qui in seculo uitium fallacie absque iuramento et periurio in se collegerant, in igne et in aqua ista torquebantur; ita quod de ardore ignis in frigus eiusdem aque, et de eadem aqua in eundem ignem transibant, in quibus etiam predicti dracones eas affligebant; sed igneus er iste eas non ledebat, sed tantum illas cum prefatis tormentis, que iuramento et periurio in corporibus suis fallacie institerant.Nam quoniam multa mendacia in corporibus suis protulerant, ignem istum patiebantur; et quoniam studium ad profunditatem eorum habuerant, frigore aque huius torquebantur; et quia hac et illac ea accumulauerant, a draconibus istis puniebantur; et quia iuramento et periurio plurima mendacia protulerant, eodem igneo ere superius urebantur.Et uidi, et intellexi hec.LXIX. Et iterum de predicta uiuente luce uocem audiui dicentem ad me: Hec que uides uera sunt; et ut ea uides ita sunt, et plura sunt.unde homines qui fallacie insudant, si prefatos malignos spiritus et cruciatus uitii huius abhorruerint, ieiuniis et flagellis ac cilicio per longa tempora secundum iudicium iudicis sui se affligant.Qui autem mendacia iuramentorum et periuriorum abolere uoluerint, acriores castigationes ieiuniorum et uerberum, et asperitatem indumentorum per longa tempora sibi imponant.LXX. Nam fallacia ueritati non congaudet, sed quod non est nec esse potest exaggerat, et hoc cum exaltatione et cum iniusta letitia facit.Nulli enim ueritatem confitetur, sed in mendacio aliena loquitur, que nullus uidere potest; et hoc etiam contra Deum et contra sanctos eius in quibus Deus multa miracula operatur facere studet.Istud namque uitium inhumanum est.Quod enim homo in carnalibus desideriis peccat humanum est, quod uero mendacium sequitur extra hominem est.Nam mendaces ita mendaciis se inuoluunt, quemadmodum coluber in cauernulam suam se abscondit.Quapropter a beatitudine et a leta uita, que in portis filie Sion est, incuruantur: quia etiam opera diaboli sequentes, doctrinam Spiritus sancti recusant.Mendaces enim per exaltationem mendacii uelut colles mundi se faciunt, et ita cum sapientibus et diuitibus seculi regnant, sed tamen ad nihilum deputabuntur.Deus namque in omnibus et super omnia est, et omnia iusta et iniusta equo iudicio ponderat, et unicuique secundum mensuram et qualitatem facti sui meritum suum recompensat.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.ET uIDI prefate multitudinis alios spiritus, qui magna uoce contra exercitum Dei uociferabantur dicentes: 'Qui estis et unde uenitis, quoniam non uultis quod ullus uobis assimiletur?Omni tempore fatigabimus uos, et claritatem uestram uobis abstrahemus, et ita claritas nostra multo maior claritate uestra erit'.Et hi hominibus contentionem demonstrant, et ut contentiosi sint exhortantur.LXXI. Et puteum magne profunditatis uidi, in quo nigerrima et ignea nebula erat, et circa quem ualidus et igneus uentus flabat.In nebula quoque hac et in uento isto uermes horribilis forme fuerunt.Sed anime que in corporibus suis contentionem operibus perfecerant, eisdem corporibus exute in ignibus istis cruciabantur, ita quod de uento hoc in puteum istum cadebant, et quod de eodem puteo in uentum hunc ascendebant, et quod afflictiones eorundem uermium sustinebant.Ille autem que sine operibus contentioni institerant, penas istas absque penis putei huius habebant, quoniam in eum non cadebant.Nam anime que dum in corporibus suis fuissent, contentiose uixerant et aliis plurimas grauedines per hoc intulerant, in hac nigra et ignea nebula torquebantur; et quia eandem contentionem diris operibus compleuerant, in puteo isto pessimum ignem patiebantur.Sed et propter impietatem suam, qua cum aliis contenderant, in hoc igneo uento urebantur; et propter confusionem, qua alios malis operibus litigando confuderant, in eundem puteum cadebant; et quoniam cum illos contumeliis affecissent, iterum ad impietatem redierant, idcirco et nunc de cruciatibus putei ad cruciatus eiusdem uenti reuertebantur.Et quia etiam audaces in contentione fuerant, uermes predictorum ignium passe sunt.Sed qui uerbis et non operibus contenderant, quoniam contentionem operibus non perfecerant, penas putei istius non habebant, quamuis ceteras afflictiones contentionis sentirent.Et per uiuentem Spiritum uidi, et intellexi hec.LXXII. Et iterum de prefata uiuente luce audiui uocem mihi dicentem: Hec que uides uera sunt.Quapropter homines qui malignos spiritus contentionem sibi persuadentes de se expellere studuerint, et tormenta eiusdem contentionis quam operibus perpetrauerunt effugere optauerint, carnes suas ieiuniis macerent, et a pinguibus escis se abstineant, atque uerberibus se castigent.Qui autem sine operibus, uerbis tantum contendere solebant, abstinentiam ciborum et potuum solummodo sibi imponant.LXXIII. Contentio enim inquietum malum est, nec concordiam amat, sed patientiam fugit; et iniuriam non suffert, sed litigosos homines querit, et eos ad lites exhortatur, nec ipsos pacifice loqui permittit: quia ad loquendum procax et prompta est, ac unumquemque contentiosis uerbis inuadit.Nam homines qui lites diligunt diabolum imitantur, qui pulchritudinem bonorum angelorum obfuscare uoluit, et se illis pulchriorem ostendere.unde Deus illum et sequentes eum in infinitam confusionem proiecit, ubi sempiterna obprobria habebunt, quemadmodum per me inspiratus Dauid ostendit dicens:LXXIu. Induantur qui detrahunt mihi pudore, et operiantur sicut diploide confusione sua.Quod etiam sic intelligendum est.Contritione perpetua maligni spiritus induantur, qui mordaci detractione celestia dona corrodunt, indumenta pudoris accipientes, quoniam opinio eorum euanuit, quia quod facere uolebant perficere non potuerunt.Nam claritas eorum in nigredinem uersa est, ubi quod posse fieri existimabant annihilatum est.Sic etiam operimentum duplicis confusionis habeant, quoniam beatitudinem perdiderunt et infelicitatem induerunt; ac de gloria expulsi sunt, et penas acceperunt.Isti etiam spiritus hominibus proponunt ut queque bene et honeste constituta dilanient, et ut sibi similes ad lites prouocent, et ut prelatis suis iniurias inferant; et ut eis cum uerbis per contumacem proteruiam prelatis dicant uelut scriptum est:LXXu. Quis te constituit principem et iudicem super nos?Quod etiam sic intelligendum est.Quis auctor aut que potestas te, qui similis nostri es, ad hoc constituit quod nostri domineris, uelut homines non simus; et quod diiudices opera nostra, quasi Deus sis?Aut que uirtus tibi hoc dominium dedit, quod nos sicut rotam circuire facis?uos namque qui nobis preesse uultis, et qui uos magistros nostros esse dicitis, nos curuos et tardos nominatis, et ne contendamus iubetis, ac alia multa nobis imponitis, que uos portare recusatis; ac etiam a plurimis nos declinare precipitis, que uos tam latenter quam aperte facitis.Huiusmodi enim contentio legem et magistros de se expellit, ac iudicia legis non recte, sed secundum uoluntatem et potestatem ponentium esse constituta dicit.Sed qui animas suas saluare uolunt, contentionibus istis non insistant, sed uerbis et factis pacifice incedant, ac bonam uoluntatem ad opera iustitie habeant.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.SED ALIOS predicte multitudinis spiritus uidi, qui omnes clamabant dicentes: 'Nos alium Deum nolumus, preter illum qui Lucifer est.Ipse enim contra illum qui se Deum esse dicit quandoque pugnabit'.Isti plurimas infelicitates hominibus proponunt, et quod se in infelicitate natos existiment eis persuadent.LXXuI. Et uidi fossam multe latitudinis et profunditatis, in qua sulphureus ignis et diuersi uermes erant.In hac anime illorum puniebantur, qui dum in seculo fuissent, in Deum pleniter non confidebant, sed omnem aduersitatem que eis occurrerat, infelicitati nature sue imponebant.Quia enim in Deum non confidebant, in eadem fossa erant; et quia in diffidentia ista nequiter peccauerant, idem sulphureus ignis eos urebat; et quia aduersitates sibi occurrentes propter infelicitatem nature sue sibi adesse affirmabant, afflictiones uermium istorum sustinebant.Et uidi, et intellexi hec.LXXuII. Et de predicta uiuente luce uocem hec mihi dicentem iterum audiui: Hec qua uides uera sunt, et ut ea uides ita sunt.Homines autem, si spiritus infelicitatem sibi preponentes desiderant superare, et penas prefate diffidentie infelicitatis de se abigere, aut solitariam uitam arripiant, aut obedientie monasterialis conuersationis se subiciant.LXXuIII. Nam cum quibusdam hominibus quedam contrarietates adueniunt, Deo diffidunt; et se male et in malo creatos esse estimant, et dicunt: 'Deus nec uult nec potest nobis succurrere: quoniam in tam magna infelicitate nati sumus, quod adiuuari non possumus'.Sed qui hec intra se dicunt ad se redeant, et in misericordiam Dei spem suam ponant, ac per alta suspiria clament se peccasse, quatinus gratiam Dei adipisci mereantur.Natura enim hominis bona est, sed homo eam in contrarietatem euertit, cum carnem suam infrenem ire permittit, quocumque sibi placuerit.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.DEINDE ALIOS eiusdem multitudinis uidi spiritus, qui contra bonos et iustos angelos Dei uociferabantur dicentes: 'Si uos domino uestro gloriam et honorem impenditis, et nos pari modo domino nostro!' Et hi hominibus immoderationem demonstrant, et ut omnibus modis immoderati sint eos exhortantur.LXXIX. Et mire longitudinis et latitudinis quoddam mare uidi, quod totum sulphure permixtum fortissimo igne feruebat.In isto anime illorum torquebantur, qui dum in corporibus suis essent, in uerbis et factis suis, ac in omnibus motibus corporis sui ac cogitationum suarum immoderationem habuerant, et qui ea que inconuenienter faciebant moderari noluerant.Nam propter peccata in quibus sorduerant, aquis eiusdem maris immerse erant; et propter obliuionem, qua Deum scire noluerant, sulphure illo afficiebantur; et propter neglectum legis Dei eodem igne puniebantur.Et uidi, et intellexi hec.LXXX. Et iterum de prefata uiuente luce audiui uocem mihi dicentem: Hec que uides uera sunt.Sed homines in omnibus que faciunt immoderationem habentes, si malignos spiritus per idem uitium eis insistentes et penas eius effugere desiderauerint, iugum obedientie sibi imponant, et a pinguibus cibis se abstineant.LXXXI. Immoderatio enim nec in celo est, nec in terra plenam habitationem habet, quoniam quelibet uia sibi obdurata est.Nam in nimietate ubique esse uult, et dicit: 'Capta essem, si unaqueque non perscrutarer'.Sed et quietem neque desiderat neque uult, et ob hoc etiam ut rota que percutitur circumuoluitur; et sicut puluis qui per terrorem uenti spargitur, sic et ipsa dissipatur, quia nimietatem sibi accumulat.Quapropter et ue est habitantibus in terra, quam Deus super aquas firmauit, et ue est pergentibus in mari, quo Deus terram circumcinxit: quia diabolus in his multas immoderationes hominibus immittit, quatinus eos in confusionem eiusdem casus ducat, per quem ipse cecidit.Ipse namque homini inimicatur: quoniam ut ei resistat et ut celestia possideat, a Deo homo factus est.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.ALIOS QuOQuE predicte multitudinis spiritus uidi, qui magnis clamoribus clamabant uociferantes: 'Quis est Deus?Et qui sumus nos?' Isti Deum, quasi Deus non sit, pro contemptu habent, et hominibus ne in Deum confidant, sed ut eum omnibus modis spernant persuadent, quatinus eos se cum in perditionem ducant.LXXXII. Huic autem perditioni puteum inferni cum diabolo preparatum uidi.Qui enim in Deum non confidunt, ut penas infernales habeant digni sunt.Et per uiuentem Spiritum uidi, et intellexi hec.LXXXIII. Et de predicta uiuente luce uocem iterum mihi dicentem audiui: Hec que uides uera sunt, et ut ea uides ita sunt.Quapropter homines si malignos spiritus, qui eos ad opera illa exhortantur, que ad perditionem respiciunt, de se fugare uoluerint, et si perditioni abesse desiderauerint, in Deum confidant, et precepta ipsius iuste et sancte, prout potuerint, bona uoluntate compleant, ac uigiliis et ieiuniis atque elemosynis insistant, quatinus diabolo qui in perditione est se eripiant.Quicumque enim in Deum non confidit, quid anima sit nescit, nec Deum per miracula, que in creaturis operatur, intelligere aut uidere querit.Deus enim qui in tam magno culmine est, quod eum homo carnaliter uidere non potest, in magna claritate operum suorum hominibus fulget, et omnia necessaria eis tribuit.Et quis hoc faceret nisi Deus?LXXXIu. Quid domino prodesset, quod famulum suum omnia occulta sua scire permitteret?Aut quid domine conferret, si ancilla sua omnia secreta eius sciret?ubi hoc esset, famuli super dominos suos dominari uellent.LXXXu. Cum enim homo se ipsum et creaturas quas uidet nesciat, quomodo Deum quem non uidet, ad finem perducere posset?Sed in puritate fidei Deum intelligat et uideat, et non desperando dicat quia quis Deus sit, qui ei succurrere possit, nesciat; et quod in tam profunda mala submersus sit, quod in eis uitam et letum gaudium habere non possit.Nam diabolica turba Deum non sicut Deum sed sicut sculptile esse hominibus innuit, et propter nequitiam suam gloriam beatitudinis magis abnegare contendit, quam eam habere desideret.Quod qui saluari uult homo non faciat, sed in Deum confidat, et diabolicas illusiones de se proiciat; et de peccatis suis quantum potuerit per ueram penitentiam se emundet, quatinus cum anima sua corpus suum exuerit, in illa uita mitius purgari, et debitis penis citius eripi mereatur.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.CAPITuLA TERTIE PARTISDE uIRO AD SEPTENTRIONEM ET AD ORIENTEM ASPICIENTEI. QuERELA ELEMENTORuM.II. RESPONSuM DEI AD ELEMENTA.III. uERBA SuPERBIE.Iu. RESPONSuM HuMILITATIS.u. uERBA INuIDIE.uI. RESPONSuM CARITATIS.uII. uERBA INANIS GLORIE.uIII. RESPONSuM TIMORIS DOMINI.IX. uERBA INOBEDIENTIE.X. RESPONSuM OBEDIENTIE.XI. uERBA INFIDELITATIS.XII. RESPONSuM FIDEI.XIII. uERBA DESPERATIONIS.XIu. RESPONSuM SPEI.Xu. uERBA LuXuRIE.XuI. RESPONSuM CASTITATIS.XuII. uERBA ZELI DEI.XuIII. QuOD QuAMuIS DIABOLuS HOMINEM uITIIS IRRETIRE NON CESSET, TAMEN GLORIAM DEI EuACuARE NON POTERIT.XIX. QuOD DEuS HOMINI DEMONSTRAT, NE IN CONFuSIONEM PECCATORuM CADAT.XX. QuOD uENTI ET eR AC uIRIDITAS MuNDI DEO PLENITER OBEDIENTES OSTENDuNT uT HOMO DE BONIS ACTIBuS SuIS NON SIBI, SED GLORIAM ET HONOREM DEO DET.XXI. DAuID AD EANDEM REM.XXII. QuOD SICuT ELEMENTA DIuERSAS CREATuRAS GERMINARE FACIuNT ET SICuT FRuCTIFICATIONEM EIS SuBTRAHuNT, ITA ETIAM DE ANIMA PER BONAM FAMAM uIRTuTES EXEuNT ET PER CONTEMPLATIONEM ORATIONuM REuERTuNTuR.XXIII. QuOD ELEMENTA HuMANO MORE NON LOQuENTIA HOMINuM INIQuITATIBuS SuBuERTuNTuR, uBI FEDITATI EORuM COMMuNICANT.XXIu. QuOD DEuS HOMINES IN PECCATIS SORDENTES INTERDuM CRuCIAT, QuOuSQuE AD IPSuM IN PENITENTIA REDEANT.XXu. QuOD DEuS uuLT QuOD OMNIA IN CONSPECTu EIuS MuNDA SINT.XXuI. QuOD uENTI ET eR MuLTOTIENS EMITTuNT LESIONES FRuCTIBuS TERRE, QuONIAM HOMINES AD IuSTITIAM CORDA SuA NON APERIuNT.XXuII. QuOD QuIDAM PERuERSI HOMINES DICuNT, QuIS DOMINuS ILLE ESSE POSSIT, QuEM NuMQuAM uIDERuNT.XXuIII. QuOD HOMINES DEuM PER BONAM SCIENTIAM ET PER ALIAS TEMPORALES CREATuRAS uIDENT.XXIX. QuOD HOMO CREATOREM SuuM SICuT CREATuRAM CONSTRINGERE TENTAT.XXX. QuOD SCRIPTuRAS NuLLuS HOMINuM INuENIRE POSSET, SI SAPIENTIA ILLAS NON DICTASSET.XXXI. QuANDIu CREATuRA HOMINIBuS EA QuE uSuI EORuM APTA SuNT PRODuCIT, PERFECTIONEM GAuDIORuM HOMO NON uIDEBIT, QuAM POST FINEM MuNDI CuM SuMMA BEATITuDINE BEATuS HABEBIT.XXXII. LIBER SAPIENTIE AD EANDEM REM.XXXIII. QuOD uITIA SEPTEM DONIS SPIRITuS SANCTI RESISTERE TENTANTIA uIRTuS DEI OMNINO EXSuPERAT.XXXIu. SPECIALITER DE SuPERBIA ET HABITu EIuS, ET QuID SIGNIFICET.XXXu. SPECIALITER DE INuIDIA ET HABITu EIuS, ET QuID SIGNIFICET.XXXuI. LIBER SAPIENTIE AD EANDEM REM.XXXuII. SPECIALITER DE INANI GLORIA ET HABITu EIuS, ET QuID SIGNIFICET.XXXuIII. SPECIALITER DE INOBEDIENTIA ET HABITu EIuS, ET QuID SIGNIFICET.XXXIX. SPECIALITER DE INFIDELITATE ET HABITu EIuS, ET QuID SIGNIFICET.XL. PAuLuS AD EANDEM REM.XLI. SPECIALITER DE DESPERATIONE ET HABITu EIuS, ET QuID SIGNIFICET.XLII. SPECIALITER DE LuXuRIA ET HABITu EIuS, ET QuID SIGNIFICET.XLIII. PAuLuS AD EANDEM REM.XLIu. ITEM SPECIALITER DE FORMA ZELI DEI ET QuID SIGNIFICET.XLu. uERBA IOB DE EODEM.XLuI. DE QuIBuSDAM PuRGATORIIS PENIS ANIMARuM QuORuNDAM HOMINuM QuI IN SuPERBIA PECCAuERANT, ET QuARE EAS HOC MODO SuSTINEANT.XLuII. QuOMODO HOMINES PENITENDO PECCATuM SuPERBIE IN CARNE SuA PuNIANT.XLuIII. QuOD CILICIuM, FLEXIO GENuuM, uERBERA, SuSPIRIA ET LACRIME SuPERBIAM SuBMERGuNT.XLIX. QuOD SuPERBIA, MATER uITIORuM EXISTENS, IN RORE BENEDICTIONIS uIRTuTuM NON GERMINAT.L. ITEM DE QuIBuSDAM PuRGATORIIS PENIS ANIMARuM HOMINuM ILLORuM QuI IN INuIDIA DELIQuERANT, ET CuR EASDEM SIC PATIANTuR.LI. QuALITER HOMINES PENITENDO DELICTuM INuIDIE IN SEMETIPSIS PuRGENT.LII. QuOD INuIDI BONuM IN ALIIS NON AMANTES CHRISTuM OPPRIMERE CONABANTuR, PROPTER QuOD DESTRuCTI SuNT.LIII. QuOD INuIDIA CuM ODIO OMNES uIRES ANIME HOMINIS COMMOuENS DIABOLO ASSIMILATuR, QuI DEO RESISTERE TENTAT.LIu. ITEM DE QuIBuSDAM PuRGATORIIS PENIS ANIMARuM QuORuNDAM HOMINuM QuI INANI GLORIA IN SECuLO PECCAuERANT, ET QuARE ILLAS SIC HABEANT.Lu. QuOMODO HOMINES PENITENDO PECCATuM INANIS GLORIE IN CORPORIBuS SuIS PuNIANT.LuI. QuOD INANIS GLORIA uOLuNTATEM SuAM HABERE uOLENS OMNIA QuE SANCTA SuNT IN IRRISIONEM DuCIT.LuII. ITEM DE QuIBuSDAM PuRGATORIIS PENIS ANIMARuM QuORuNDAM HOMINuM QuI PER INOBEDIENTIAM DELIQuERANT, ET QuARE EAS TALI MODO PATIANTuR.LuIII. QuALITER HOMINES PENITENDO DELICTuM INOBEDIENTIE IN SEMETIPSIS EXAMINENT.LIX. QuOD INOBEDIENTIA, PESSIMuM MALuM EXISTENS, NEC DEuM TIMERE NEC HOMINEM HONORARE uuLT.LX. ITEM DE QuIBuSDAM PuRGATORIIS PENIS ANIMARuM HOMINuM ILLORuM QuI IN SECuLO PER INFIDELITATEM PECCAuERANT, ET CuR EAS SIC SuSTINEANT.LXI. QuOMODO HOMINES PENITENDO PECCATuM QuOD PER INFIDELITATEM SIBI CONTRAHuNT IN SEMETIPSIS DELEANT.LXII. QuOD INFIDELITAS, NEC DEO NEC HOMINIBuS CONFIDENS, CREATuRAM DEI CONTEMNIT.LXIII. uERBA DAuID AD EANDEM REM.LXIu. DE QuIBuSDAM PENIS ANIMARuM HOMINuM ILLORuM QuI IN SECuLO uIuENTES DE MISERICORDIA DEI DESPERAuERANT, ET CuR EAS IN PuRGATIONE SIC SuSTINEANT.LXu. QuOMODO TAM IN LABORIBuS QuAM IN LENITATIBuS DESPERATIONEM DE SE HOMINES ABIGANT.LXuI. QuOD DESPERATIO, ANIMAM HOMINIS OCCIDENS, AB OMNI BONO DESTRuIT.LXuII. ITEM DE ALIIS QuIBuSDAM PuRGATORIIS PENIS ANIMARuM QuORuNDAM HOMINuM QuI IN LuXuRIA ET FORNICATIONE DELIQuERANT, ET CuR EAS SIC PATIANTuR.LXuIII. ITEM DE QuIBuSDAM ALIIS PuRGATORIIS PENIS, IN QuIBuS ANIME QuORuNDAM HOMINuM PuNIuNTuR, QuI ADuLTERIA PERPETRAuERANT, ET QuARE EAS HOC MODO SuSTINEANT.LXIX. ITEM DE QuIBuSDAM ALIIS PENIS IN QuIBuS ANIME QuORuNDAM HOMINuM PuRGANTuR, QuI CASTITATEM SuAM DEO uOuERANT ET IDEM uOTuM uIOLAuERANT, ET CuR EASDEM PENAS HOC MODO HABEANT.LXX. ITEM DE QuIBuSDAM ALIIS PuRGATORIIS PENIS IN QuIBuS ANIME ILLORuM MuNDANTuR, QuI HuMANAM NATuRAM IN CONTRARIA FORNICATIONE EuERTERANT, ET QuARE EAS SIC PATIANTuR.LXXI. ITEM DE QuIBuSDAM ALIIS PuRGATORIIS PENIS IN QuIBuS ANIME QuORuNDAM HOMINuM EXAMINANTuR, QuI SE PECORIBuS IN FORNICATIONE COMMISCuERANT, ET CuR ILLAS ITA HABEANT.LXXII. QuOMODO HOMINES IN LuXuRIA ET FORNICATIONE PECCANTES, IDEM PECCATuM IN CORPORIBuS SuIS PENITENDO PuNIANT.LXXIII. QuOD FORNICATIO ASPIDIBuS ET BESTIIS SIMILIS EST, QuE CETERA ANIMALIA OCCIDuNT.LXXIu. QuOD MASCuLuS ET FEMINA QuI PER MAGICAS ARTES COMMISCENTuR, DIGNI NON SuNT uT POSTEA LEGALITER CONIuNGANTuR.LXXu. QuALITER PENITENDO SE PuNIANT QuI IN ADuLTERIO PECCAuERINT.LXXuI. QuOD ADuLTERIuM, INIQuITAS MAGNA EXISTENS, ADuLTEROS IN uIRIBuS SuIS DEBILITAT.LXXuII. QuOD uIRGINES, QuE uOTuM CASTITATIS NON PERSOLuERINT, uELAMINA uIRGINITATIS DEPONANT ET uIDuITATIS RECIPIANT, ET QuOMODO SE IPSAS PENITENDO AFFLIGANT.LXXuIII. QuOD QuI DEO SE OBTuLERIT ET POST TERGuM RESPEXERIT, PAGANO ASSIMILATuR.LXXIX. QuOMODO PER PENITENTIAM SE AFFLIGANT QuI IN FORNICATIONE HuMANAM NATuRAM DESTITuERINT.LXXX. QuOD PECCATuM CONTRARIE FORNICATIONIS HuMANE NATuRE FACINOROSuM EXISTENS, uIS CORDIS DIABOLI EST.LXXXI. QuALITER PENITEANT QuI PECORIBuS SE COMMISCENT.LXXXII. QuOD HOMO QuI CuM PECORIBuS PER FORNICATIONEM PECCAT, IN HOC PECCATO NEQuIOR uERMIBuS EST QuI DE NATuRA SuA NON RECEDuNT.LXXXIII. QuOD CuM HOMO IN LuXuRIA PREuARICATuR, DEMONIBuS OBLATIONEM OFFERT ET SIBIMETIPSI RuINAM EDIFICAT, A DEO IuDICANDuS.LXXXIu. DAuID AD EANDEM REM.TERTIA PARS DE uIRO AD SEPTENTRIONEM ET AD ORIENTEM INSPICIENTEET uIDI quod predictus uir ad septentrionem se uertebat, ita quod et septentrionem et orientem inspexit.Et uenti et er ac uiriditas mundi que sub firmamento celi sunt, in quibus et idem uir a femoribus usque ad genua sua erat, eidem uiro a femoribus suis usque ad genua sua quasi pro uestimento fuerunt, et ignis et lux eris eisdem uestimentis pro ornatu erant.Sed et de medulla coxarum eius uires elementorum exsudabant et iterum in easdem medullas redibant, uelut homo halitum suum emittit et iterum ad se retrahit.I. Et audiui uocem magnam ex elementis mundi ad ipsum uirum dicentem: 'Currere et iter nostrum perficere non possumus, sicut de preceptore nostro posita sumus.Nam homines prauis operibus suis uelut molendinum subuertunt nos.unde pestilentia et fame omnis iustitie fetemus'.II. Sed idem uir respondit: 'Scopis meis uos purgabo et homines interdum cruciabo, usque dum ad me reuertantur.In illo etiam tempore multa corda secundum cor meum preparabo.Et quotiens polluemini, totiens cum cruciatu polluentium uos purgabo.Quis poterit me minorem facere? uenti de fetore rauci facti sunt, et er sordiditatem euomit, quoniam homines ad rectitudinem os suum non aperiunt.uiriditas quoque aruit de iniqua superstitione peruersarum turbarum que unamquamque causam secundum desideria sua instituunt, et dicunt: Quis est Dominus ille quem numquam uidimus?Quibus respondeo: Numquid non uidetis me per diem et per noctem?Numquid non uidetis me cum seminatis et cum semen illud pluuia perfunditur, ita quod crescit?Omnis creatura ad creatorem suum tendit, et quod unus eam fecit perspicue intelligit; homo autem rebellis est, et creatorem suum in plurimas creaturas diuidit.Sed quis fecit uolumina in sapientia? In illis querite quis creauerit uos.Quandiu creatura in necessariis uestris officia sua exercet, plena gaudia non habebitis.Postquam autem creatura in ariditate defecerit, electi summum gaudium in uita omnium gaudiorum uidebunt'.Sed in prefata nebula in qua multimoda genera uitiorum erant, ut predictum est, etiam septem uitia nunc in huiusmodi imaginibus uidi.PRIMA enim imago quasi faciem muliebrem habebat, cuius oculi ignei, et nasus luto aspersus, et os clausum fuit.Brachiis autem et manibus carebat, sed in utroque humero eius ala similis ale uespertilionis erat, ita quod et dextra ala contra orientem, sinistra uero ad occidentem tendebatur.Et pectus uirile habebat, cui crura et pedes ut crura et pedes locuste inerant, ita quod uentre et dorso carebat.Caput autem et reliquum corpus eius nec crinibus nec ullo indumento obtectum uidi, nisi quod tota prefatis tenebris infixa fuit, excepto quod uelut tenuissimum filum quasi aureus circulus a uertice sub mentum eius in superficie utriusque maxille tendebatur.Et eadem imago dixit:III. Super montes clamo.Et quis est qui mihi assimiletur? Pallium meum super colles et regiones dilato, et nolo ut ullus expugnet me.Nullum mihi similem scio.Iu. Et audiui uocem de prefata turbida nube, que ab austro ad occidentem extendebatur, huic imagini respondentem: Ego columna nubis sum.Et cur non sufferam, si quis horridas iniurias mihi incutit, cum creator de celo descendit ut hominem ad se traheret?In summis cum creatore habitaui, et cum ipso in terram descendi, et sic in omnibus finibus terre habito.unde transitoria uerba mendaciter dicere non possum, scilicet ut dicam: hoc et hoc sum, cum illud non sim.Quod si hoc dicerem, sol ad tenebras illuminandas non essem.Nam cum Deo omnes tenebras pertranseo.unde nulla tempestas me mouere poterit, quia etiam in plena bonitate cum Deo sum.SECuNDAM autem imaginem monstruosam formam habentem uidi, cuius caput et scapule ac brachia homini aliquantum assimilabantur, exceptis manibus que ut manus ursi erant, sed pectus et uenter ac dorsum ipsius humanum modum in grossitudine excedebant; a lumbis autem et deorsum homini iterum similis erat, preter quod ligneos pedes habebat.Et caput eius igneum fuit, ac flammas ex ore suo emisit; alia autem indumenta non habuit, sed tota prefatis tenebris infixa erat.Et dextra scapula super easdem tenebras se inclinabat.u. Et dicebat: Totius nimietatis pastor et custos sum; ac omnem uirilem uiriditatem quocumque uoluero expello, linguas quoque idoneas deprimo.Que si fuerint in multitudine ut arena maris, et prudentes sicut serpentes, eas commordebo, nec mihi resistere poterunt, quia gehenna nominor; et sic plurimos ad me traho, ac omnia que Deus operatur inquino.Et si ea que lucida sunt non habuero, hoc pro nihilo computo.Quod si etiam illi qui me noctem nominant aquis suis me asperserint, cito me exsiccabo.Loquelam quoque meam sicut sagittas in obscuro intendo, et eos qui se rectos corde nominant uulnero.Nam uires mee ut aquilo sunt.Omnia autem que mea sunt odio dabo, quia hoc de me nascitur, et minus est me.uI. Et iterum de predicta turbida nube ad hanc imaginem hoc responsum audiui: O sordes acerrima, sicut uipera es, que se ipsam occidit.Nam ea que in stabilitate et honore sunt sustinere non potes.Tu etiam simulacrum illud es, quod contra Deum est, et quod populos per infidelitatem occidit.unde gehennam te recte nominas, quoniam ipsa contra omnes iustas moderationes nimietatem habet, et quoniam omnia que de sapientia oriuntur dilaniare uult, nec sic in lucidis rebus quicquam ualet.Ego autem er ille sum, qui omnem uiriditatem nutrio, et qui flores cum maturis pomis educo.Nam in omni inspiratione spiritus Dei docta sum, ita quod limpidissimos riuulos educo, scilicet de bono suspirio lacrimas; et quod de lacrimis bonum odorem per sanctissima opera profero.Sed et pluuia hec sum, que de rore illo flat, per quem omnia gramina in leta uita ad me rident.Tu autem malitiosa et pessimum uenenum hec in penis tuis mordes, sed ea conculcare non poteris.Nam quanto plus furis, tanto plus crescunt.Et ubi tu mortalis appares, uires iste uiuunt, et in potestate Dei flores uinearum apparent.Tu autem nefandissimum et nocturnum nefas et sibilum diaboli es, nec aliud desideras; et in elatione mentis tue dicis: Populos super numerum arene maris ad me traham.Sed deficies.Ego enim per diem et per noctem uirtutem equitatis et boni operis facio.Nam pallium meum super diem et super noctem dilato, et omnia bona opera in die perficio, ac omnes nocturnos dolores unguo: et sic in neutra parte quisquam me accusat.Diligentissima enim amica in throno Dei sum, et Deus nullum consilium me celat.Et regalem thalamum habeo; ac omnia que Dei sunt, et mea sunt.Sed et ubi Filius Dei peccata hominum in tunica sua tergit, ibi suauissimo linteo uulnera ligo.Tu autem erubesce, quia melior pars tibi non est.SED tertia imago formam hominis habebat, excepto quod manus eius hirsute erant, et quod crura et pedes ipsius cruribus et pedibus gruis assimilabantur.In capite autem suo pileum de gramine cespitis factum gestabat, ac nigro indumento induebatur.In dextra quoque sua uiridem ramusculum, in sinistra uero quosdam flores tenebat, quos magna diligentia inspiciebat.uII. Et dixit: Omnes causas diligenter inquiro, et testis mihi sum quod probitate mea illas bene comprehendere possum.unde quod uideo et quod scio, quomodo deceret ut honestatem in illo desererem?Ego etiam confido quod mea possibilitate uolare possim per uicos et per plateas, quemadmodum uolucres que in siluis habitant et que canunt quodcumque uolunt.Nam cantum illorum discere, et secundum eas sonare uolo, et hoc humano sensu miscebo; ac mores curialium bestiarum cum pulchritudine puellarum exercebo.Omnia etiam que mea sunt sic dispono, ut cuncti qui me uident in eis gaudeant, et quod omnes qui me audiunt in eis honorem mihi exhibeant, ita quod etiam omnes de probitate mea mirentur.Ego enim cithara cum uolucribus, et curialis cum bestiis, ac sapiens cum hominibus sum.Omnia quoque leta cum laudabili iocunditate ad me colligo.Et cum hoc fecero, quis mihi assimilatur? Si non quererem, nihil inuenirem; et si non peterem, nihil mihi daretur: quia prosperitas mihi non est, nisi eam per sapientiam et per probitatem meam acquiram.Pro nihilo computo si alicui molestum et graue est quod sapiens et proba sum, sed gloriam meam habere uolo.Et cur hec Deo molesta essent, cum sic creata sim?uIII. Et iterum de prefata turbida nube audiui uocem eidem imagini responsum dantem: Quamuis nihil timeas et quamuis unamquamque rem rapaciter rapias, pessima euacuatio pessimi idoli es.Et quid est quod homo sine gratia Dei facere possit? Nihil.Cum enim homo rotam scientie sue ad uanitatem declinat, Deus illum occidit; cum autem ad bonum se erigit, Deus illum adiuuabit.Tu autem omnia quecumque excogitas facere uis; sed cum aliqua facere inceperis, caput tuum deorsum defigitur, et pedes tui per iudicium Dei sursum eriguntur.Lauacrum quoque baptismi erubescis, et medicinam Dei non queris, sed in omnibus malis ueloci uanitate balnearis, nec aliquid quod uite est habere desideras.Ego autem honorem Dei habeo, cum unumquodque peccatum sicuti est inspicio, et cum illud non minus perpendo quam sit, ac cum ab eo fugio.Sed et in amore Dei suspiro, et iudicium eius timeo, ac in mercede ipsius gaudeo.Et quomodo merebor particeps fieri supernorum gaudiorum? Scilicet feditatem peccati fugiendo, et pompam mundi relinquendo, et ne pullulatio carnis in me ardeat precauendo, ac ne in peccatis libenter sim obseruando.Nam ego in creaturis unamquamque causam secundum gustum peccati non queram, sed ut in eis pascar studebo.Quapropter Deus mihi dabit quod de ligno uite comedam: per quod significatur quod Deus in homine bono opere numquam carebit, quamuis plurime obiectiones diaboli hominem infestent.Ipse enim Deus bonum hominem bonum fundamentum constituit, quod sanctissima opera sunt, et ut homo etiam domus tabernaculi Dei sit.Sic homo ille loquatur et ruminet, qui etiam in domo Dei habitare uult.Tu autem, o nequissima pestis, nullus honor honoris nominaberis.QuARTAM uero imaginem uidi caput ut caput serpentem habentem, et pectus pennatum ut pectus lari est, ac crura et pedes quemadmodum crura et pedes uipere sunt.Dorsum autem eius et cauda ac totum reliquum corpus ipsius cancro assimilabatur.Et se hac et illac precipitanter mouebat, quasi a uento moueretur; et cum mouebatur, omnes predictas tenebras concussit.Sed et ad aquilonem se conuertit, ac multum ignem ex ore suo emisit.Et dicebat:IX. Quare precepta aliorum recolimus? Cum hoc facimus, nec uidemus nec cognoscimus quod sumus.Nos legitimi philosophi existimus, et sapientiores aliis sumus.Ergo non faciemus quod scimus? Immo faciemus.Nam multi magistri secundum propriam uoluntatem suam et secundum maleficia sua nobis precepta constituunt: et faciemus sicut illis placuerit?Quid est hoc? Si enim arbores plenas foliis uiderem, et si omnes uoces uolucrum intelligerem, et si hec omnia mihi precepta darent, tandem nescirem quid facere possem.Quod autem in me constituo, quam probitatem et quam utilitatem habeat scio, et cuius salutis sit intelligo.Melius enim mihi est ut hoc faciam, quod scio, quam hoc quod non recognosco: quia quod nescio interdum magis nociuum quam utile est.Igitur quod uideo et quod tango et quod in sensu meo intelligo, hoc mihi faciendum est.Sed et per creaturas creaturarum reposcam que salus et que aduersitas mea sit, quia Deus eas per subiectionem preceptorum meorum mihi obedire fecit.Et cur Deus eas mihi subiecisset, si nullam ostensionem in eis habere deberem?Itaque in eis considerabo que mihi placuerint.X. Sed de predicta turbida nube audiui uocem huic imagini respondentem: Ego que Deo obedio, quandam ligaturam habeo.Sed que et qualis illa est? Quando Deus in uerbo suo omnia fecit, ita quod dixit: Fiat, et facta sunt, oculus fui, et in iussione Dei euigilaui.Et sic omnia creata sunt.Cum autem primus angelus uiuere incepit, mox se Deo opposuit, et opera illius non uiuere dixi, quoniam alio modo esse uoluit; et etiam sic me opprimere et mordere tentauit, sed non preualuit.Nam ego sol et luna et sidus et fons aquarum existo, ac radix in omnibus operibus Dei sum, quemadmodum anima in corpore est.Et sicut etiam uoluntas in homine perficit que desiderat, sic ego uoluntas in Deo sum, omnia perficiendo que Deus precipit.In antiquo enim consilio cum Deo fui; et Deus omnia per me ordinauit, que facere uoluit.Nam in iussione uerbi sui ut cithara sonui, quia preceptum eius sum.Nihil enim tango, nihil uolo, nihil desidero, nisi quod in Deo est, quoniam ex ipso exiui, et per ipsum creui: nec alium Deum uolo.Tu autem, o preuaricatio preceptorum creatoris, in presumptione tua dicis quod Deus sis; et ita in nullum respicis, sed quecumque uis facis.ubi ergo est celum et terra que creasti?Et ubi est pulchritudo montium et agrorum quos constituisti?Nihil enim ex his fecisti, sed que Deus constituit repudias.Quomodo? Nam cum de te ipsa loqueris, et cum omnia diiudicas secundum quod tibi placuerit, Deum non uis, qui ante antiquitatem dierum fuit, et qui post commutationem nouissimi diei erit.unde, o pessima, aridis foliis arborum et squamis piscium assimilaris, quia tu sicut ipsa abicieris, quoniam nomen tuum in nulla utilitate, sed in morte est.SED quinta imago uelut formam hominis excepto capite habebat, et a genibus usque ad plantas predictis tenebris infixa erat.Nam in capite eius nulla alia forma apparuit, preter quod oculis nigredinem habentibus undique plenum fuit; inter quos oculus unus quasi in fronte ipsius erat, qui interdum uelut ardens ignis flagrabat.Dextram autem manum ad pectus suum composuerat, in sinistra uero baculum tenebat, ac pallium nigri coloris sibi circumposuerat.XI. Et dixit: Aliam uitam nescio quam hanc, quam uideo et tango, et quam palpare possum.Quam mercedem dubia uita mihi dabit? Sed de hac dico: Ipsa est, uel non est.Et sic querendo ac requirendo, uidendo ac audiendo et sciendo nihil inuenio.Quod si per ostensionem creature aliquid quod mihi prodest interdum uidero, quid mihi oberit?Ego autem in nullas uias ambulo, nec in ulla scientia uolito, nisi in his quas bene cognosco.Nam cum super pennas uentorum uolare uolo, in terram prosternor; uel cum solem et lunam interrogo quid facere debeam, parum mihi respondent; uel cum aliquem sonum audio, utrum ille mihi prosit uel utrum me ledat nescio.Ego enim nescio quid prognosticon sit; nisi hoc quod uideo, hoc scio.Multos quoque rumores et multos sermones ac multas doctrinas audio, quas nescio.unde faciam quicquid ad utilitatem meam optimum fuerit.XII. Et iterum de prefata turbida nube audiui uocem huic imagini responsum dantem: O pars nequissima, tu fallacia diaboli es, qui in pectore suo omnia que iusta sunt negat.unde et pectus illius significas.Nam propositio cogitationum tuarum ad diabolum tendit, qui a dextris tuis stat; unde etiam oculi tui ita obscurati sunt, quod uidere non potes uiam saluationis huius, que in celum ascendit et que te, que nox es, comprimit, sicut dextra super sinistram cadit.Dextra etiam te opprimit, et per hoc ascensio eius gloriosa est, quia mala scientia bone scientie ancilla uocatur.Ipsa enim cum ancilla ministrare non uult, quemadmodum domina seruilia opera ancille non operatur: et ideo gloriosum nomen habet, scilicet quod domina uocatur.Tu namque damnata exis, cum sententiam iudiciorum super te expandis, quoniam omnia que in fide lucida sunt fugis.Ratiocinatio etiam tua hominibus quos decipis peccatum semper obicit, quia in uia preceptorum Dei ambulare non uis.Ego autem fideliter cum angelis Deum laudo, cum omnia que Dei sunt uolo; et cum cherubin omnia iudicia eius scribo, que ipse profert, sicut in Deo uidet.Sed et ego per prophetas et sapientes et scribas omnia diiudico.Cuncta quoque regna mundi per iustitiam Dei resplendent in me; et speculum in Deo sum, quia in omnibus preceptis Dei fulgeo.SEXTAM uero imaginem in forma mulieris uidebam, cuius caput muliebri more tenebroso uelamine tectum erat, ac reliquum corpus tenebroso indumento indutum.Et ante faciem eius quasi mons ardentis sulphuris apparuit, et ad dextrum et ad sinistrum latus eius similiter quasi mons eiusdem sulphuris, qui in prefatas tenebras corruerunt, et multum fragorem in eis fecerunt.Sed et retro eam, scilicet iuxta dorsum eius, sonus maximi tonitrui factus est.De quibus omnibus illa exterrita, multo gemitu et tremore brachia sua et manus ad pectus suum comprimebat, et se prefatis tenebris totam immergebat dicens:XIII. ualde exterrita sum.Et quis posset me consolari? Et quis posset me adiuuare, et a calamitatibus quibus oppressa sum eripere?Ignis gehenne circa me est, et zelus Domini in infernum proiecit me.Et quid mihi restat nisi mors? Nullum gaudium in bonis, nullam consolationem in peccatis habeo, nec in ulla creatura quicquam boni est.XIu. Et iterum de predicta turbida nube audiui uocem huic imagini respondentem: O fomes diaboli, fomes peccati es; nec scis, nec cogitas quanta bona in Deo sint.Si bona queris, in illis absque Deo nemo tibi prodesse poterit; et si mala queris, in ipsis absque Deo nullus diiudicabit te.Deus enim celum et terram ac omnia utilia creauit, et infernum in precepto suo ligauit.Sed et omnia premia bona ex ipso dantur, et omnia iudicia malorum de ipso procedunt.Et quare perditionem tibi proponis, cum non sis diiudicata?Maligni enim spiritus Deum nolunt, nec tu in eum confidis.Omnes enim creature preceptis Dei occurrunt, sed diabolus ea renuit; unde in infernum proiectus est, nec aliud quicquam potest nisi in gehennali potestate.Et ideo nullus qui aliquid boni perficere desiderat, perditionem sibi proponat, quia Deus summum bonum est, et nullius bona opera sine premio uacua dimittit.Ego enim in bono desiderio in throno Dei sedeo, et in fide omnia opera eius amplector, ac bona opera perficiendo omnem terram ad me traho.Hec tu, mortalis et infernalis nequitia, non facis: quoniam nullis bonis Dei confidis.Et quid tibi hoc proderit? Multas penas interdum tibi proponis, quas non uidebis, ac sic in puerili stultitia uitam perdis.SED septima imago quasi formam mulieris habebat, et supra dextrum latus suum iacebat, ac crura sua incuruando ad se contraxerat, uelut homo qui in lecto suo otiose discumbit.Crines autem eius ut flamme ignis fuerunt, et oculi eius albi quemadmodum creta est, et alba calciamenta in pedibus habebat, que tam lubrica erant, quod nec incedere nec stare per illa poterat.Et ex ore suo quendam anhelitum et quandam uenenosam spumam emisit; ac dextro ubere quasi catulum canis lactabat, sinistro autem uelut uiperam; et manibus flores arborum et herbarum decerpsit, ac odorem illorum naribus cepit.Ipsa quoque alia indumenta non habuit, sed tota ignea fuit; et ardore suo omnia sibi adiacentia sicut fenum arefecit.Xu. Et dixit: Ego formam imaginis Dei in spurcitiam implicabo: quod Deo ualde molestum est.Et sic omnes perdam.Ego enim gloriosa et alta sum, ac omnia que licita sunt per infusam naturam, que mihi innata est, ad me traho.Quare abstinerem me et quare absciderem a me officia lete uite ac saltantis mentis?Si particulam cause mee perfecero, num hoc culpabile est?Si autem quod uoluntas carnis mee expostulat non facio, iracunda, dolosa, fraudulenta, ac tortuosa et inquietudini implicata ero.Celum ergo iustitiam suam habeat, et terra officia sua faciat.Si natura carnis Deo molesta esset, ipse fecisset quod caro eam perficere non posset.XuI. Et iterum audiui uocem de prefata turbida nube quasi de diademate regis eidem imagini responsum dantem: Ego otiosa non sum quemadmodum tu spurcitia es, que cum lasciuia semper ludis.Nam et in lecto illo, in quo tu iaces non iaceo, que stuprum ad te uocas! Ex ore quoque meo uenenosa uerba non profero, que lubricam turpitudinem docent, sed in puteo benedictionis de suauissimo rore potum haurio, quoniam omnia opera mea in refrigerio cum Deo sunt.In sole enim sedeo et regem regum inspicio, cum omnia bona opera libenter operor.Sed caudam scorpionis, que te per immunditiam uulnerat, nolo; sed in symphonia lete uite gaudium honestatis et pudicitie habeo.Leta enim uita, quam habeo, per blasphemiam turpitudinis me non constringit, nec per immunditiam impudicitie me uulnerat.Tu autem, o sordidissima, ingluuies uentris serpentis es, que per auditum auris in Adam et in Eua creuisti, quando obedientia in ipsis euanuit.Sed ego in summo paterno uerbo exorta sum.Celum ergo et terra te confundent, cum te nudam in confusione uiderint.AD dextram quoque partem predicti uiri imaginem uelut in humana forma stantem uidi, que faciem igneam habebat, et que calibineo indumento induebatur.Et hec aduersum prefata uitia clamabat dicens:XuII. O uiscera diaboli et infusio malitiarum eius, que in mortiferis artibus suis humano generi infert, in sanguine Christi confundemini et in Alpha et ô~g peribitis, quoniam mors pessima estis.XuIII. Et iterum audiui uocem de celo mihi dicentem: Creator qui mundum constituit, elementis eum solidauit, ac magno ornatu eum decorauit, cum ipsum diuersis creaturis in seruitutem hominis repleuit; quod inuidens diabolus eundem hominem nequissimis uitiis irretire non cessat, quatinus illi datum honorem omnino auferat: sed tamen gloriam Dei euacuare non poterit, quemadmodum etiam in presenti uisione tibi demonstratur.XIX. Nam quod uides quod predictus uir ad septentrionem se uertit, ita quod et septentrionem et orientem inspicit: hoc est quod Deus homini demonstrat ne in confusionem cecitatis et peccatorum cadat, et quod illam strenue deuitet, et quod ad honorem uere lucis se preparet: quoniam bona et mala scientia in ipso est.Homo enim in rota scientie considerare poterit ad quam partem declinet.XX. Et uenti et er ac uiriditas mundi, que sub firmamento celi sunt, in quibus et idem uir a femoribus usque ad genua sua est, eidem uiro a femoribus suis usque ad genua sua quasi pro uestimento sunt: quia uolatus et latitudo uentorum, ac suauis humiditas eris et acuta uiriditas arborum ac herbarum, que in fortitudine superiorum continentur, in quibus etiam Deus per productionem et sustentationem eorundem operatur, ipsi in eodem processu et in eadem euectione sua gloriam exhibent, cum in omnibus ei pleniter obediunt.Nam Deus per mysterium creaturarum glorificatur, uelut homo cum uestimento operitur honoratur.Ignis quoque et lux eris eisdem uestimentis pro ornatu sunt, quoniam ignis diuersas creaturas calore suo fomentans et lux suauitatis eas illuminans, Deum honorant quasi eum in officio suo exornent, cum ipse per illa cognoscitur, et cum per illa omnipotens nominatur; quemadmodum per fulgorem uestimenti sui et per diadema capitis sui homo 'dominus et rex' appellatur, sic etiam per iusta opera anime Deus glorificatur, quia ut uires creaturarum sunt, ita etiam et uires anime sunt.Nam inceptio iustorum desideriorum in anima quasi uentus uolat, et gustus bone uoluntatis in ea quasi er sudat, ac perfectio perfectorum operum in illa quasi uiriditas mundi ad profectum uiret; et hoc in sapientia supernorum secretorum quasi sub firmamento celi est, quoniam sapientia in anima iusti bona opera operari incipit, et eadem in illa perficit; et in his Deus uelut a femoribus usque ad genua sua est, quia cum hec omnia ab ipso procedunt, ab ipso etiam ad completionem perfectionis sustentantur.unde et ei a femoribus procreationis cum bona opera in homine a Deo procreantur, usque ad genua confortationis cum a Deo roborantur, pro uestimento glorificationis sunt: quoniam iustum est ut homo de bonis actibus suis non sibi, sed Deo gloriam det.Sed et ignis sancte accensionis quo fidelis anima accenditur, ne in sanctis operibus arescat aut deficiat, et lux ueritatis ubi bona fama in hominibus uidetur et auditur, uestimentis scilicet glorie Dei pro ornatu sunt: quia hec omnia ad gloriam et ad honorem Dei fiunt.Nam sancta anima de iustis operibus que in carne operatur, gloriam et honorem Deo dabit, quia per adiutorium eius illa perficit, quemadmodum Propheta testatur dicens:XXI. Deus meus adiutor meus, et sperabo in eo.Protector meus et cornu salutis mee, et susceptor meus.Cuius sensus talis est.Deus meus, per quem creatus sum et per quem uiuo et ad quem tendo, cum suspiro, et a quo queque bona postulo, quia ipsum Deum meum esse scio et quia me illi seruire debere sentio, quoniam per eum intellectum habeo: in omnibus bonis adiutor meus est, quia bona opera per ipsum perficio.unde etiam spem meam in eum ponam, quoniam gratia ipsius uelut uestimento induor.Et sic defensor meus est, quia a malo protegit me: quoniam mala conscientia mea me mordet, ac consilium mihi dat quatinus non mala opera faciam.Sed ipse Deus cornu saluationis anime mee est, quoniam per Spiritum sanctum legem me docet, in qua uias eius ambulem et in qua cibum uite capiam, qui uere credentibus ad uitam datur.Quem dum percepero, Deus per omnia hec me sanctificatum et electum factum in summa beatitudine suscipiet, ac in sinum suum collocabit.XXII. Sed et de medulla coxarum eius, scilicet predicti uiri, uires elementorum exsudant et iterum in easdem medullas redeunt, uelut homo halitum suum emittit et iterum ad se trahit: quoniam ut medulla hominem confortat, et ut coxe eius ipsum ferunt, ita ex fortissima ui creatoris uirtutes elementorum, que mundum tenent et portant, procedunt, cum calorem, humiditatem, uiriditatem ac tenacitatem diuersis creaturis inferunt, cum eas germinare et crescere faciunt; et cum etiam deinde ad eandem fortissimam uim eiusdem creatoris sui se recolligunt, ubi easdem creaturas declinare permittunt.Nam creature que sub elementis sunt, nunc oriuntur, nunc occidunt.Cum enim elementa ad officia sua prodeunt, fructificationem faciunt; cum uero per preceptum Dei recolliguntur, fructificationem subtrahunt: quemadmodum homo halitum suum ne infructuositate deficiat educit, et ut eum ad requietionem uegetationis ad se iterum recolligit.Hec etiam opera ad uitam anime respiciunt.Nam fortitudo spiritalis uite in anima uelut medulla coxarum in carne est, de qua per bonam famam uires uirtutum uelut elementorum exeunt, et iterum in eandem fortitudinem per contemplationem orationum reuertuntur; sicut et compunctio cordis in homine mota ad Deum lacrimas fundit, et sicut ab eadem compunctione cessans, lacrimas iterum in se continet.XXIII. Sed quod audis uocem magnam ex elementis mundi ad ipsum uirum dicentem: hoc est quod querelas uelut maximas uociferationes elementa ad creatorem suum proferunt, non ita quod ipsa humano more loquantur, sed quod quasdam significationes pressurarum suarum ostendunt, cum rectum modum, quem a creatore suo acceperunt, quibusdam alienis motibus et quibusdam alienis cursibus peccatis hominum irretita excedunt; ubi demonstrant quod uias et officia sua perficere non ualeant, quemadmodum eis a Deo iniunctum est, quia hominum iniquitatibus subuertuntur.unde etiam pestilentia prauorum rumorum et fame defectionis iustitie, quoniam homines illam recte non colunt, fetent; cum etiam aliquando fumum penalium fetorum turpitudinum hominum sibi contrahunt, ubi feditati eorum communicant, quia homines in illis et illa cum hominibus sunt.XXIu. Sed idem uir, scilicet Deus, respondet quod scopis id est iudiciis et castigationibus suis eas sit purgaturus, et quod homines in peccatis sordentes plurimis flagellis et calamitatibus sit interdum cruciaturus, quousque ad ipsum in penitentia redeant, quoniam tunc multas uoluntates hominum sibi hoc modo preparabit.XXu. Et quotiens eadem elementa prauis actibus hominum polluta fuerint, totiens per tormenta et erumnas hominum Deus illa emundabit, quia uult ut omnia in conspectu eius munda sint: quia etiam a nullo poterit ad finem perduci nec minorari.XXuI. uenti quoque de pessimo fetore turpitudinum impediti sunt, ita quod recte puro ere non flant, sed quod cum tempestate tonitruum grauiter incedunt; et er sordiditatem propter plurimas immunditias hominum euomit, ubi iniustam ac indignam humiditatem emittit, que uiriditatem et fructus quibus homines nutriri deberent arefacit, que etiam interdum nebulosa, interdum niuea est; de qua sepissime nociui ac inutiles uermiculi nascuntur, qui fructus terre ledunt ac comedunt, ne ad utilitatem hominum proueniant, quoniam ipsi ad iustitiam et ad ceteras uirtutes corda et ora sua claudunt, nec ea ad ueritatem aperiunt.XXuII. unde etiam in illis in quibus uiriditas esse deberet nulla est, sed arida ariditas propter nequissimas superstitiones diabolicarum artium, que in peruersis hominibus inueniuntur, qui omnia que faciunt ad uoluptates et ad cupidines suas conuertunt, in cordibus et in linguis suis dicentes quis Dominus ille sit uel quis Dominus ille esse possit uel quam potestatem habeat, quem numquam uiderint, sed qui semper in abscondito sit?XXuIII. Quibus responsum a Domino datur, per quod etiam interrogantur si non uiderint eum per illuminationem bone scientie et per illuminationem temporalis solis cum bona facere deberent; et si non uiderint eum per opaca cordis et per tenebras noctis cum mala deuitare debuissent; uel si non cognouerint eum in seminibus iustitie, que Spiritu sancto in plurimum profectum rigantur; uel si non uiderint eum cum temporalia semina in terram proiciunt, et cum illa rore ac imbre perfunduntur et hoc modo crescunt: quod per nullum fieri posset nisi per creatorem omnium?XXIX. Nam omnis creatura ad illum qui eam formauit in officiis suis tendit, et quod solus Deus eam creauerit cognoscit: quia unus est qui omnia fecit.Homo autem per multas uanitates constrictus et diuisus creatorem etiam suum constringere tentat, cum eum ultra procedere posse interdum recusat, ac eum in plurimas creaturas diuidit: quoniam per gustum proprie uoluntatis sue Deum ad unamquamque causam ponit, quam sibimetipsi in uoluntate sua constituit, ita quod dicit quia Deus eum sic creauerit, quod peccatum illud quod facere uult deuitare non possit.XXX. Sed quis fecerit Scripturas in multiplici sapientia scitur, quoniam Deus eas fecit, quia nullus hominum eas inuenire posset, si sapientia Dei illas non dictasset; et in illis subtili ac perspicaci inquisitione inquirendum est quis creauerit hominem: quoniam Deus est qui eum creauit.XXXI. Quandiu etiam creatura temporali necessitate hominibus in mundo subueniens ea que usui hominum apta sunt producit, magnitudinem et perfectionem eternorum gaudiorum homo non uidebit, quia elementa cum hominibus et homines cum illis in mundo conuersantur.Postquam autem finis mundi aduenerit, ita quod creatura in ariditatem temporalis defectionis ceciderit, et iam transmutationem suam senserit, electi creatorem suum et remuneratorem bonorum factorum in uita eternitatis et totius gaudii cum summa beatitudine uidebunt: quoniam tunc nullam curam et nullam necessitatem elementorum et temporalium rerum amodo habebunt, quia in eternitate sunt et in beata uita Deo adherebunt, uelut scriptum est:XXXII. Fulgebunt iusti, et tamquam scintille in arundineto discurrent.Iudicabunt nationes et dominabuntur populis, et regnabit Dominus illorum in perpetuum.Cuius sensus talis est.Fulgorem eternitatis et perpetue felicitatis illi qui per sancta opera iusti sunt accipient, que per fidem sancte Trinitatis in rota, quam Ezechiel uidit, operati sunt; in quibus etiam Deus ipsos et ipsi Deum uidebunt.Et sic in altitudinem et in latitudinem fulgurantis beatitudinis cum gaudio et letitia absque omni mole fragilis carnis subleuabuntur, et ibi in sanctis operibus suis scintillantes, nec ullam grauedinem corporis sentientes, in sanctitate dilatabuntur, nec ultra ullo impedimento irretientur.unde etiam iudiciali iudicio Domini iudicabunt illos quibus peccata adheserunt, peccata illorum conculcantes, que in consuetudine non coluerunt; et sic recto ac iusto iudicio dominabuntur populis qui se in terrenis curis et desideriis populum seculi fuisse sentiunt.Et tunc regio honore ac immortali dominatione regnabit uiuens dominator illorum qui uitam adepti sunt in sanctis operibus ac in sanctis meritis ipsorum; et hoc faciet in perpetuitate illa que finem non habebit.XXXIII. Quod autem in prefata nebula, in qua multimoda genera uitiorum sunt, ut predictum est, etiam septem uitia nunc in huiusmodi imaginibus uides: hoc est quod in densitate nequitie infidelitatis, in qua multe forme et diuersum genus pessimorum et immundorum uitiorum est, ut superius prefatum est, etiam tot uitia in nequissimis artibus suis apparent, quot dona Spiritus sancti nominantur, que eisdem donis omnibus modis resistere attentant, sed tamen non preualebunt: quia uirtus Dei peruersitatem diaboli omnino exsuperat.XXXIu. Prima enim imago superbia declarat, que initium omnium uitiorum et materia et matrix omnium malorum est: quoniam angelum de celo proiecit, ac hominem de paradiso expulit; et que etiam animabus ad uitam per bona opera redire cupientibus in fine eorundem operum insidias ponit, quatinus eis supernam remunerationem auferat.Nam homo multotiens de bonis actibus suis extollitur, et ita beata mercede per superbiam euacuatur.Que quasi faciem muliebrem habet: quia omnem uoluntatem suam in primo angelo qui de celo corruit ad stultitiam uerterat, cum qua etiam primam mulierem de paradiso eiciebat, sicut et nunc intorta mollitie homines extra se ducere solet.Sed eius oculi ignei sunt, quoniam intentio ipsius in malitia ardet; et nasus luto aspersus, quia sine discretione in insipientia sordet; et os clausum, quoniam nullam rectitudinem in uerbis amat, sed quia Deum et omne quod bonum est in corde suo negat.Brachiis autem et manibus caret, quia fortitudo ac opera ipsius non uitam, sed mortem habent; et in utroque humero eius ala similis ale uespertilionis est: quoniam et in celestibus et in terrenis uelut imperialem defensionem sibi fallaciter parat, ubi non rectum uolatum iustitie, sed deceptibilem ac nocturnam fiduciam sibi coniungit, ita quod et dextra ala contra orientem, sinistra uero ad occidentem tenditur, quia in celestibus Deo se opponit, in terrenis uero ad diabolum currit.Et pectus uirile habet, quoniam tumorem uane magnitudinis in corde suo semper gerit: in quo crura et pedes ut crura et ut pedes locuste sunt, quia in eodem tumore sustentationem itinerum suorum cum uana gloria inanis ac instabilis exempli demonstrat et mouet; ita quod uentre et dorso caret, quoniam nullis pascua utilitatis prebet, nec ulli fortitudinem ullius sustentaculi tribuit, cum qua in bono perseuerare possit.Quod autem caput et reliquum corpus eius nec crinibus nec ullo indumento obtectum uides: hoc est quod superbia in mente et in operibus suis absque crine prudentie et absque uestimento salutis stulta et nuda, ut tibi ostenditur, incedit, nisi quod tota prefatis tenebris infixa est, quia omnibus modis in peruersitate infidelitatis iacet; excepto quod uelut tenuissimum filum, quasi aureus circulus, a uertice sub mentum eius in superficie utriusque maxille tenditur, quoniam ipsa nullum honorem nec ullam dilectionem, sed contemptum illi exhibet quem Deum omnia comprehendentem nouit; et hoc ab initio extollentie sue usque ad stultitiam illam exterius quasi superficie tenus produxit, ubi frendendo et mordendo se Deo opposuit, cui preualere non potuit.Sed sicut tunc prostrata turpiter cecidit, ita etiam et nunc quanto altius in mentibus et in actibus stultorum hominum surgit, tanto profundius eos in ima se cum detrahit; et tamen nullum similem sibi esse uult, ut etiam superius demonstrat.Cui humilitas resistit, et ut homines illam abhorreant exhortatur.XXXu. Secunda autem imago inuidiam significat, que superbiam hic comitatur, quia opus illius et incendium omnium malorum est: quoniam cum homines superbiunt, profectui aliorum inuident, per quod etiam omne malum excitant.Et hanc monstruosam formam habentem uides, quia per inuidiam diabolus omnia opera sua que operatur perficit; ubi inuidet homini supernam beatitudinem, ut tibi demonstratur, adipisci.Cuius caput et scapule ac brachia homini aliquantum assimilantur, exceptis manibus que ut manus ursi sunt: quoniam quamuis homo in mente sua uelut in capite suo Deum sciat, multotiens tamen non secundum precepta Dei, sed secundum quod inuidia sibi indicat, hominem in iudiciis suis diiudicat, ubi etiam in scapulis fiducie et potestatis sue iniquitatem pro iustitia scienter ponit, et ubi se durum in brachiis fortitudinis sue ostendit; sed hoc tamen ad hominis similitudinem facit, cum per humanam scientiam, quam in se habet, hominibus mala silenter infert, preter quod crudelia opera sua immitem direptionem et bestialem rapacitatem imitantur, cum omnia que potest potentialiter et acerbiter dilaniat, conculcat et distruit.Sed pectus et uenter ac dorsum ipsius humanum modum in grossitudine excedunt, quia scientia et retinaculum ac robur morum inuidentis supra homines in tanta magnitudine et in tanta tortuositate nequitie sunt, quod nec recta doctrina nec bene ordinata dispositio, nec conueniens supportatio in illis inuenitur, sed frendens et acer tumor incompetentis excessus absque discretione.A lumbis autem et deorsum homini iterum similis est, preter quod ligneos pedes habet: quoniam inuidens homo per carnalia desideria inclinatus plurima mala aliis infert, quamuis maiorem et profundiorem scientiam aliis creaturis habeat; in quibus tamen operibus arida et mortua uestigia sine omni uiriditate utilitatis demonstrat, cum nec in uestigiis suis nec in uestigiis aliorum recte incedit.Et caput eius igneum est, ac flammas ex ore suo emittit, quia intentio inuidie in uipereis moribus ardet, et quia omne malum incendiorum hominum, de quibus homines arescunt, in uerbis suis profert.Alia autem indumenta non habet, quoniam nullo bono tecta, nec iustitiam nec positam legem uolens, sine constituta lege uiuit, ita quod etiam nec in magnis nec in paruis ullam rectitudinem utilitatis querit; sed tota prefatis tenebris infixa est, quia omnes uires suas in amaritudinem infidelitatis huius ponit, quod profectui aliorum detrimentum inferat, ubi iustitiam nec querit nec inspicit, sed ubi mala desiderat, per que etiam diabolus mundum sibi subiecit, quemadmodum scriptum est:XXXuI. Inuidia autem diaboli mors introiuit in orbem terrarum.Imitantur autem illum qui sunt ex parte illius.Cuius sensus talis est.Diabolus se Deo opposuit, et honorem eius diuidere uoluit, ita tamen quod equalem partem eiusdem honoris sibi usurparet; quapropter Deus illum in gehennam strauit, nec eum uoluntatem suam perficere permisit.Qui cum hominem creatum uideret, uim ipsius cognouit, et mox inuidiam suam dilatauit, ubi ab illo quesiuit cur Deus ipsi preceptum quod ab eo acceperat dedisset.Et sic per malum inuidie a Deo opus ipsius quod homo erat auertit, et sibi eum attraxit, quoniam ille Deum suum dereliquerat ac diabolo se coniunxerat.Hoc modo per flatum inuidie diabolice suggestionis mors, que omnia interemit, aperte uenit in mundum ac eum sibi subiugauit, et in eo potestatem suam ostendit, cum hominem, qui in mundo dominus esse debuit, sibi seruire coegit: quemadmodum aliquis tabernaculum intrat, in quo dominium suum exercet.Post uestigia autem huius antiqui seductoris omnes gradiuntur qui exemplum iniquitatis ab eo sumunt, ita quod alios per inuidiam opprimunt: et ita sunt ex parte illius, quoniam que bona et iusta sciunt de se abiciunt, ac dona Dei que ipse dedit et constituit mordaciter corrodunt, unde etiam et societatem in gehenna cum illo habebunt.Sed fideles qui hoc malum fugiunt et Deum per fidem amplectuntur, filii superne mercedis sunt, quia a Deo exoptabilem mercedem recipient, quoniam ipsi in miraculis suis honorem exhibuerant, quapropter etiam et celum in omnibus ornamentis suis nominabuntur.Quod autem inuidia dextra scapula super easdem tenebras se inclinat, hoc est quod homo rectam fiduciam et rectam potestatem, quam in bonis et in sanctis operibus habere deberet, cum profectui aliorum inuidet, super diabolicas nequitias se ponit, cum hoc homini auferre uult quod a Deo habet.Nam inuidia spoliatrix est, et similis latroni qui in uia speluncas facit, ut unumquemque transeuntem per illam decipiat, et ei pecuniam quam portat auferat; et similis etiam uipere, que et concipiendo et egrediendo auctores suos occidit.Inuidia enim in moribus suis foueas facit, cum homini bona sua abstrahit; ac etiam illos qui ei bona sua largiti sunt dilaniat, cum eis omnibus modis insidias ponit, quemadmodum etiam in supradictis uerbis suis demonstrat.Caritas autem ipsam redarguit, et ne homines inuidi sint monet.XXXuII. Sed tertia imago inanem gloriam declarat, que hic inuidiam subsequitur, quoniam per uicissitudinem inquietudinis alienarum rerum comitatrix illius est: quia homines cum profectui aliorum inuident, in semetipsis gloriari desiderant.Et hec formam hominis habet, quoniam in desideriis et in concupiscentiis carnalibus est; excepto quod manus eius hirsute sunt, quia opera que secundum rationalitatem ad intellectum hominis dirigere deberet, ad bestialia facta conuertit; et quod crura et pedes ipsius cruribus et pedibus gruis assimilantur, quoniam uanam optionem in obiectionibus diaboli uelut in cruribus suis extendens, uestigia sua ad inconstantiam ponit, ubi inanem altitudinem sine uirtute bonorum itinerum magis ad stultam irrationalitatem quam ad rectam et ueram prudentiam in hominibus qui eam imitantur figit.unde etiam in capite suo pileum de gramine cespitis factum gestat, quia homines qui inanem gloriam sequuntur, in mentibus suis terrenos et caducos honores amant, qui dum nunc uirent, citissime in ariditatem quemadmodum herba uertuntur.Et eadem etiam nigro indumento induitur, quoniam idem uitium in uita non est, sed tenebris infidelitatis in internicione mortis circumdatur.Quod autem in dextra sua uiridem ramusculum, in sinistra uero quosdam flores tenet, quos magna diligentia inspicit: hoc est quod homines inanem gloriam imitantes, spiritalia opera uelut ipsi uiriditatem in celestibus habeant inaniter per iactantiam ostendunt; aliquando autem secularia opera, quasi in terrenis ex probitate sua floreant, propter fauorem mundi demonstrant, et in hec omnem intentionem suam ponunt, quia gloriari in omnibus per uanitatem iactantie desiderant: sicut et idem uitium in locutione sua superius declarat.Sed timor Dei responsum illi dat, et eam detestabilem esse manifestat.XXXuIII. Quarta uera imago inobedientiam ostendit, que post inanem gloriam hic incedit, quoniam currus illius atque aliorum prefatorum uitiorum est, et omnia officia sua secundum uoluntatem eiusdem inanis glorie et ceterorum uitiorum preparat et instruit, ac ea igne suo penetrat.Quam uides caput ut caput serpentis habentem, quia sicut intentio eius in intentione antiqui serpentis ab initio erat, sic et adhuc est, homini persuadens ne Deo obediat; et etiam pectus pennatum ut pectus alitis est habentem, quoniam in scientia sua homines per proprietatem uoluntatis sue in altum se attollere facit, et non prudentiam sed stultitiam in eadem altitudine imitari Deum nesciendo, et quod sibimetipsis placuerit pleniter perficiendo.Et crura ac pedes habet quemadmodum crura et pedes uipere sunt: quia secundum optionem desideriorum eorundem hominum uestigia ipsorum ponit, a beata subiectione eos auertens, ac in procacitatem et in temeritatem nequitie Deo resistentes ipsos infigens.Dorsum autem et cauda ac totum reliquum corpus ipsius cancro assimilatur, quia fiduciam, quam eadem inobedientia in robore rebellionis habet, ad finem etiam operis sui perducit, cum in malo perseuerat: unde et omnes relique copulationes peruersitatis factorum eius nunc in pertinaci audacia procedunt, nunc in deceptibili astutia retrocedunt, ita quod nec in illa nec in ista stabilitatem seruat, sed omnia que in preceptis Dei constituta sunt per pessimas simulationes repudiat, et ea per latitudinem irrisionum temere disturbat.Quapropter et se hac et illac precipitanter mouet, quasi a uento moueatur, et cum mouetur omnes predictas tenebras concutit: quoniam homines inobedientiam diligentes, non in opere uno rebellionis stant, sed modo ab illo in istud, modo ab isto in illud se proterue dilatant, diabolicis artibus exagitati, ubi in commotione eiusdem exagitationis omnes peruersitates uitiorum mouentur, quia per malum inobedientie omnia cetera uitia sibi attrahunt.Quod autem ad aquilonem se conuertit ac multum ignem ex ore suo emittit: hoc est quod ad illum qui in aquilone per temeritatem inobedientie se Deo opponere uolebat pertinet, quoniam ipse eam primum produxit; et ideo etiam plurima incendia diuersorum uitiorum in locutione sua euomit, cui nulli debitam reuerentiam obedientie exhibet, sed cum omnes quos poterit in uerbis suis exurit: uelut etiam per semetipsam fatetur, ut predictum est.Cui obedientia respondet, et ne homines illam imitetur fideliter persuadet.XXXIX. Sed quinta imago infidelitatem manifestat, que hic inobedientiam subsequitur, quoniam cum homines uitium illud dilexerint, ad infidelitatem peruenient, ita quod Deum negabunt.Que uelut formam hominis excepto capite habet, quia Deum esse scit, quem tamen digne colere recusat: quoniam in transformata ad incredulitatem mente recta inceptione caret, qua Deum per fidem cognoscat.Et a genibus usque ad plantas predictis tenebris infixa est: quia nec se flexibilem ad ueram fidem, nec se in uera fide gradientem ostendit, sed in tenebris infidelitatis immobilem manentem se manifestat, cum Deus in uerbo et in opere penitus ignorat.Nam in capite eius nulla alia forma apparet, preter quod oculis nigredinem habentibus undique plenum est; inter quos oculus unus quasi in fronte ipsius est, qui interdum uelut ardens ignis flagrat: quoniam in mente ipsius nulla prudentia, sed stultitia humane scientie est, ubi aspectibus interioris intentionis eius per infidelitatem nigrescentibus plenitudinem incredulitatis profert, cum undique circumspiciendo omnia infidelitatis opera ad se trahit, et cum luminaria ueraciter uidentis ueritatis negligenter respuit.Nam infideles homines rectitudinem fidei multotiens se habere dicunt, cum actus ipsorum omni peruersitate dolositatis abundent.unde inter prauas intentiones suas, quas ipsi in mentibus suis celare non possunt, intentionem unam in apertiorem ostensionem aliquando quasi lucentis fidei ponunt, ubi infidelitatem suam per elementa et per stellarum dispositiones confirmant, cum in illas spem suam decepti figunt; in quibus tamen nullam fiduciam beatitudinis nec ullam lucem uite comprehendere poterunt.Quod autem dextram manum ad pectus suum componit et quod in sinistra baculum tenet, hoc est quod peruersi homines infidelitatem amantes, in bonis et in sanctis operibus secundum concupiscentias cordis sui otiosi sunt; et quod in malis actibus uanam fiduciam habent, in qua Deum in duas partes diuidunt, cum eum per superiores et inferiores creaturas in elementis rimantur, nullam ueritatem uite tenentes.Ac eadem imago pallium nigri coloris sibi circumponit, quia cum deceptione tenebrositatis diabolicarum artium se magis defendit, quam beatam uitam se habere contendat, quemadmodum etiam in locutione sua superius demonstrat.Que per fidem redarguitur, et ut homines per uerum speculum puritatis ad Deum tendant admonentur, sicut etiam et per Paulum apostolum exhortantur, quemadmodum scriptum est:XL. Accedamus uero corde in plenitudine fidei, aspersi corda a conscientia mala, et abluti corpus aqua munda, teneamus spei nostre confessionem indeclinabilem.Fidelis enim est qui repromisit.Cuius sensus talis est.Per admonitionem Spiritus sancti accedamus ad summam beatitudinem ueraci intentione, et cum pace bona incipiamus et ea cum pietate perficiamus, quoniam in pace fraterna caritas ardet, et pietas Deum imitando ad omnia necessaria hominis aspicit.Et sic in pura et in simplici perfectione uere fidei cordis nostri, et non in maligna duplicitate, per quam homo secundum proprietatem uoluntatis sue aliud sibi eligit et aliud contemnit, riuulis Scripturarum aspersi in cordibus nostris, conscientiam que nos ad mala semper impellit a nobis abiciamus, ac singulis uerbis earundem Scripturarum quis Deus sit, et que eius opera sint inquiramus; sic prefatam conscientiam in nobis mundantes, que per casum Ade squamis mortis obnubilata ueram fidem ac opera eius multotiens abnegat.Hec autem in nobis pura non sunt nisi abluti simus a peccatis nostris; ita quod corpus nostrum uisibiliter perfusum sit aqua baptismi, quam Spiritus sanctus inuisibiliter mundat et uiuificat, ut sordes peccatorum anime per eam abluantur, et ut etiam miserrima natura carnis ab immunda spuma sua per eam refrigeretur.Quod cum factum fuerit, teneamus firma et sincera fide spei illius confessionem, quam aperte in baptismo professi sumus, Deum confitentes et diabolum abnegantes, ita ne illa a nobis per ullam seductionem diabolicarum artium declinet, sed ut in nobis bene radicata et bene roborata inuiolabiliter perseueret: quoniam in lauacro regenerationis hoc modo signati sumus, quod filii Dei per sinceram iustitiam uocamur.Nam ille fidelis in omni dono et in omni opere suo est, qui promissum premium beate hereditatis fidelibus suis et in eum uere credentibus dabit, quia ab ipso uero Dei Filio in fine seculorum uere incarnato in hac plenitudine fidei securum et eternum premium recipient.XLI. Sexta autem imago in significatione desperatio est, et post uestigia infidelitatis hic incedit, quia fomes illius et aliorum uitiorum existit: quoniam nec in semetipsa nec in istis ullam spem habet, sed est quasi non sit.Et hanc in forma mulieris uides, quod est defectus et debilitas ipsius in bonis et in rectis consolationibus, in quibus nullam uictoriam, sed uilem trepidationem muliebris defectionis ostendit.Eius etiam caput muliebri modo tenebroso uelamine tectum est, ac reliquum corpus tenebroso indumento indutum, quia intentio ipsius fragilis et infirma, ac tenebris desolationis et dubietatis circumdata, omnia reliqua facta eius ueraciter corruptibilia, et lucis ac gaudii uestimento carentia declarat, ubi nullam gloriam beate spei, sed dedecus dubietatis sibi circumponit.Nam homines per diabolum decepti, cum gratie Dei per desperationem diffidunt, omni bono superni decoris se denudant.unde et ante faciem eius quasi mons ardentis sulphuris apparet, quoniam ubi huiusmodi homines ueram fidem in beata spe inspicere deberent, ibi desperationem uelut in altitudine montis et arefacientis et fetentis insipientie tenent, que uiriditatem ac bonum odorem uirtutum anime abstrahit, quemadmodum sulphur corpus arefacere et fetere facit.Et ad dextrum et ad sinistrum latus eius similiter quasi mons eiusdem sulphuris est: quia ubi corda sua in bono ad Deum quasi in dextra deberent erigere et malum uelut in sinistra respuere, ibi in mentibus suis sufflatum elationis in feruentissimo ac in amarissimo dolore et contritione desperationis habent, de bonitate Dei nihil cogitantes aut sperantes, sed tantum queque mala et aduersa in cordibus suis miserabiliter accumulantes.Qui in prefatas tenebras corruunt et multum fragorem in eis faciunt: quoniam cum desperatio homines istos in perditionem trahit, plurimas illusiones et stridores penarum et diabolicorum cachinnorum eis infert.Sed et retro eam scilicet iuxta dorsum eius sonus maximi tonitrui factus est: quia in contradictione illa qua desperatio Deum postponit, ita quod in eum aspicere recusat, casus primi angeli eam inuadit, ac eam se cum in ruinam multarum miseriarum et penarum ducit: quoniam misericordiam Dei non quesiuit, dum illa inuenire potuit.De quibus omnibus illa exterrita multo gemitu et tremore brachia sua et manus ad pectus suum comprimit, et se prefatis tenebris totam immergit: quia cum homines per diabolicam seductionem in desperationem ceciderint, de omnibus transactis operibus suis terrentur, et sic in gemitu desolationis et in tremore obliuionis, qua se ipsos nesciunt, fortitudinem et comprehensionem operum suorum que ad altitudinem beate spei extendisse debuerant, in dolorem male scientie absque omni consolatione bone scientie ponunt, et se nequissime infelicitati omnino tradunt, quoniam ad gloriam resurgere nolebant: uelut idem uitium in uerbis suis, ut supra dictum est, ostendit.Sed spes illi respondet, et ne homines illi in cordibus suis consentiant admonet.XLII. Sed septima imago luxuriam significat, que hic desperationem subsequitur; quia postquam homines de misericordia Dei desperauerint, ita quod nullam spem boni ad ipsum habent, luxuriam arripiunt, in qua omnes uoluptates suas perficiunt, facientes quicquid caro eorum in sordibus suis expostulat.Que quasi formam mulieris habet: quoniam quemadmodum mulier ad pariendum feta est, ita etiam luxuria desiderium et fomes peccati existit.Et supra dextrum latus iacet, quia rectitudinem bonorum et castorum operum sibi substernit, ac per uoluntatem carnis Deum aliquando nominat et se ipsam excusat; et aliquando penitentiam se uelle habere dicit, quam tamen non habet, ac sic pleniter cum fiducia peccat.unde crura sua incuruando ad se contrahit, uelut homo qui in lecto suo otiose discumbit: quoniam fortitudinem in qua ad Deum erecta stare deberet, in fragilitatem carnis prostrata conuertens, et illam ad se per tortitudinem turpium operum trahens ac sic etiam in mente sua uoluptuose requiescens, in uoluptuosis hominibus dicit quod a concupiscentia carnis sue non ualeat se abstinere.Crines autem eius ut flamme ignis sunt, quia homines luxuriose uiuentes, pudorem quem in mentibus suis ad castitatem dirigere deberent, in ardorem libidinis trahunt, ac flammas pessimi incendii in se nutriunt, per quas et se et alios in turpitudinem accendunt.Et oculi eius albi sunt quemadmodum creta est: quoniam idem uitium intentiones prauorum hominum in otiositatem non puram configit, ne aliquid quod eis laboriosum uideatur inspiciant, quatinus tanto promptiores ad uoluntates suas sint.Sed et alba calciamenta in pedibus habet, que tam lubrica sunt quod nec incedere nec stare per illa potest: quia delicatam uoluptatem et non iustam mortificationem carnis in uestigiis hominum habens, tam lasciuos etiam gestus in eis ostendit, quod nec per honorem rectitudinis ambulare, nec per mansuetudinem stabilitatis in eis durare ullo modo studet, sed per deuia queque turpis libidinis incedere; cum interdum in sublime saltat, per quod sepissime in profunditatem cadit.Et quoniam immundi homines ad illecebras carnis se inclinant et sordes humanarum pollutionum amant, prauis animalibus se assimilantes ac celestem castimoniam fugientes, diuino iudicio multis passionibus carnis sue subduntur: quia ea in proprietate uoluntatis sue nolebant, que in bono desiderare debuerant, quemadmodum per Paulum apostolum scriptum est:XLIII. Propter quod tradidit illos Deus in desideria cordis eorum in immunditiam, ut contumeliis afficiant corpora sua in semetipsis, qui commutauerunt ueritatem Dei in mendacium, et coluerunt et seruierunt creature potius quam creatori, qui est benedictus in secula.Cuius sensus talis est.Quia homines praui ad incesta desideria uoluntates suas ponunt, nec ab his cessare uolunt, iusto iudicio permittit eos creator omnium, in cuius potestate sunt, et sine cuius permissione nihil fit, in concupiscentias cogitationum et uoluntatum suarum ire, ut in immunditiam cadant, ad quam uehementer anhelant: ita ut in ignominiam et in contrarietatem peruertant carnem suam, cum in semetipsis peccata illa que non conueniunt turpiter faciunt.Quecumque enim isti concupiscunt et uolunt, ea per turpitudinem suam iniunt, ac Deum derelinquunt; quem tamen in intellectu suo sciunt, tantum attendentes quid in carne sua implere possint.Per hoc enim primum angelum imitantur, qui per pessimas uoluntates suas uitam in semetipso mutare uoluit, quod perficere non potuit, quia Deus ipsum in mortem que uite abstracta est tradidit.Nam et hoc modo homines istos Deus in desideria uoluntatum suarum transire permittit, quoniam ad ea et non ad celestia festinant, ita ut cum sanguine immundo et contumeliose humiditatis polluant se et contaminent, ubi tam in semetipsis quam in aliis humanam naturam pessima inquinatione euertunt et discerpunt, ita quod conuenientem genituram, quam Deus constituit, destruunt; et quod omni immunditia ac inhumana contagione uerecundam disciplinam transmordent et destituunt.Et quia corpora sua in peruersitatem transformant, commutant etiam ueritatem illam qua Deus uerus Deus est, in mendacium hoc quo Deum blasphemant, cum idola colunt, que nullam ueritatem sed falsum nomen in se habent, quoniam nec sibi nec aliis prodesse possunt; ac seruili conditione famulantur subiecte sibi creature, cum ei genua sua curuant, et cum ad eam preces fundunt, illum qui eos creauit derelinquentes, nec debitam reuerentiam ei exhibentes.unde etiam diabolus multas passiones et ardores immunditiarum carnis eis infert, de quibus se eripere nec uolunt nec possunt, quoniam ea colunt, a quibus nullum refrigerium nec ullam salutem habere ualent.Creaturam etenim, quam Adam in rationalitate per officia uelut per nomina sua cognouit, sibi in Deum eligunt, ac salutem ab ea postulant, que ipsi in seruitute constituta est; et seruum Deum uocant, quando uerum Deum derelinquunt, qui in perpetuo honore super omnem creaturam suam in secula benedictus est.Sic autem Deus ueritas est, diabolus uero mendacium; qui sibi seruientes ad pessimas coinquinationes corporis et anime incuruare semper festinat.Quapropter et luxuria ex ore suo quendam anhelitum et quandam uenenosam spumam emittit, quoniam in uerbis suis conatum et iactantiam superbie ostendit, ac illicita desideria sua quibusdam turpibus locutionibus producit; ac dextro ubere suo quasi catulum canis lactat, sinistro uero uelut uiperam: quoniam ubi in rectitudine nutrimenta hominibus per sapientiam ueluti per dextram exhibere deberet, ibi immunditiam per insipientiam educat; et ubi ab iniustitia tamquam a sinistra se per prudentiam continere deberet, ibi amaritudinem per stultitiam nutrit: nulli parcens, quin ei scandala obiciat qui uoluntati sue resistit, illos interdum dilanians qui ipsi adherent.unde manibus flores arborum et herbarum decerpit ac odorem illorum naribus capit, quia hominibus persuadet ut in operibus suis floriditatem maiorum et innaturalium, ac etiam minorum et naturalium incendiorum carnis appetant, quam sibi in odorem consuetudinarii saporis indiscrete apponant: quoniam cum gustus odoris immundarum sordium turpiter frequentatur, appetitus quoque ad pessima et illicita desideria in hominibus ipsum frequentantibus augmentatur.Ipsa quoque alia indumenta non habet, sed tota ignea est, et ardore suo omnia sibi adiacentia sicut fenum arefacit: quoniam ipsa decore pudoris et honestatis carens, omnibus se nudam in confusione demonstrat, ac se diabolicum et tartareum ignem esse manifestat; ita quod deceptibili feruore spurcitiarum suarum uenas et carnes hominum sibi occurrentium commouens, fructus sanctitatis uelut aridum fenum eis abstrahit, et ad queque illicita incentiua carnalium concupiscentiarum illos perducit, sicut etiam in loquela sua superius fatetur.Cui castitas resistit, et ut homines ab illa declinent et se fideliter imitentur admonet.XLIu. Quod autem ad dextram partem predicti uiri imaginem uelut in humana forma stantem uides, hoc est quod in rectitudine et in fortitudine Dei zelus ipsius peccata hominum purgans et exterminans apparet: quia homo ad imaginem Dei factus et scientia boni et mali infusus, per iusta iudicia summi iudicis qui omnia uere diiudicat iudicandus est.Que faciem igneam habet, quoniam idem zelus omnia que iniusta sunt in feruore iudiciorum suorum uelut ignis consumit: non quod omnia per ignem purget, sed quod omnia mala exterminando ad nihilum deducit.unde et calibineo indumento induitur, quia iustitia, que fortis et constans in iudiciis suis est, uelut uestimentum ipsius existit: quoniam ea que diiudicat, non alio modo quam secundum hoc quod iustum est iudicat.Et quod hec aduersum prefata uitia clamat, hoc est quod zelus Domini diabolicas illusiones prefatorum uitiorum redarguit, et eas omnino conterit: quoniam eadem uitia eiusdem antiqui serpentis uiscera et emissio iniquitatis ipsius existentia, mortiferas sagittas hominibus infigunt; que tamen per martyrium Filii Dei confundentur, ac per eternam diuinitatem conterentur, ita quod omnino peribunt, ubi mors in eternum destruetur, cum Deus potestatem suam aperire dignabitur, cui nullus resistere poterit, uelut etiam Iob testatur dicens:XLu. Deus, cui resistere nemo potest, et sub quo curuantur qui portant orbem.Cuius sensus talis est.Deus qui omnia creauit et in cuius potestate omnia sunt, talis et tantus in fortitudine iudiciorum suorum est, quod nec in angelis nec in hominibus ulla fortitudo inuenitur, que resistere examinationi ipsius ualeat, cum uindictam suam contra delinquentes iusto iudicio denudat.Nam ira Dei hoc solum est, quod ipse malo iniquitatis semper repugnat et quod coniunctionem cum malo non habet, sed quod illud perfecte prosternit: quemadmodum illud in angelo et in homine prosternebat.Deus enim hoc modo iudicia sua constituit, quod iniquitati iustitiam ac delinquentibus correptionem proponit: quod ibi est, ubi peccator per penitentiam iustificatur, scilicet cum penitendo se ipsum diiudicat, et cum in cruce penitentie se ponit, et cum lacrimis se uulnerat, peccata sua per sacerdotem confitendo; quia summus sacerdos, uidelicet Filius Dei in cruce se obtulit, ubi multa peccata hominum per effusum sanguinem suum abstersit.Deo namque resistere in hac similitudine nullus poterit, quoniam ipse solus Deus et solus iustus iudex est, omnia iuste diiudicans et omnia bene disponens.Preceptis enim ipsius subiugati sunt qui hanc uirtutem ab ipso habent, quod ferunt orbem, scilicet circulum illum in quo mundus subsistit: quod et secundum dispositionem et secundum constitutionem Dei faciunt.Hi autem sunt sol et luna ac reliqui planete et stelle cum ceteris sideribus, qui in ardente ui sua rotam orbis sustinent et qui aquas sibi attrahunt et illas bibunt, ne in ardore ipsorum idem orbis arescat.Sed et eodem modo per aquam lucet.Isti quoque iudiciis Dei frequenter famulantur, quia in famulatu suo cum hominibus sunt, et actus eorum sentiunt, nec aliter faciunt quam quod eis precipitur.Hec uero omnia a summo creatore sic ordinata sunt, qui omnia ordinat et disponit secundum quod unicuique bene ordinata et bene discreta dispositio competit.Qui autem uite desiderium habet, in illo uerba hec percipiat, ac ea in interius cubiculum cordis sui recondat.ET ECCE uidi predicte multitudinis alios spiritus, qui uociferabantur dicentes: 'Quis est Dominus?Lucifer dominus est, et alius non est'.Et isti superbiam hominibus demonstrant, et ut se aliis excellentiores esse existiment eis persuadent.XLuI. Et uidi maximum ignem qui totus fortissimo ardore ardebat, et in quo magnorum et horribilium uermium multitudo erat.In igne autem isto anime illorum puniebantur, qui exaltationem superbie factis et dictis in se habuerant, dum in seculo fuissent.Propter superbiam quippe in igne isto, et propter iactantiam a uermibus qui in eo erant affligebantur.Et uidi, et intellexi hec.XLuII. Et de prefata uiuente luce iterum audiui uocem mihi dicentem: Hec que uides uera sunt.Sed homines qui malignos spiritus superbiam sibi obicientes studuerint deuincere, et penas eiusdem uitii effugere, cilicio et flexura genuum ac uerberibus, suspiriis et lacrimis corpus suum doment et castigent.XLuIII. Cum ista namque afflictione superbia in homine superatur.Hec enim pugna contra superbiam est.Cilicium quippe elationem mentis insurgere prohibet, flexio quoque genuum ad suspiria animum instigat; uerbera etiam superbiam constringunt, suspiria eam uulnerant, et lacrime illam submergunt.Suspirium quippe Deum uidet, lacrima autem ipsum confitetur.Sic superbia comprimenda est.XLIX. Superbia namque prima deceptio est, que Deum respuit; unde et mater omnium uitiorum existit.Et sicut homo totum corpus suum quinque sensibus regit, ita et superbia quibusdam uitiis, scilicet odio et inobedientia et inani gloria ac fallacia, omne genus uitiorum sibi attrahit, et in errorem mittit.Nam superbia supra Deum ascendere uoluit, et quid possibilitas eius facere posset tentauit; odium autem Deum confiteri noluit, sed contra iustitiam eius pugnauit, ubi plurima uulnera accepit; inobedientia uero preceptis ipsius se non subdidit, et Deum nullam potestatem habere clamauit; inanis quoque gloria hoc desiderauit quod fieri non debuit, uidelicet quod se Deum nominari uoluit; fallacia etiam Deo finem imponere concupiuit et uiuentem Deum respuit, ac mutum Deum sibi elegit.Et sicut de Eua omne genus processit, sic et de superbia omnia mala uitiorum exorta sunt: unde et diabolus eandem mulierem per superbiam superauit, cum ei ut pomum comederet persuasit.Quicumque autem superbiam sibi attraxerit, caritate Dei caret et in rore benedictionis uirtutum non germinat.Quapropter homo qui Deo humiliter seruire uult, illam fugiat, et eam de se omnino expellat.Hec autem de penitentium animabus purgandis et saluandis dicta sunt et fidelia sunt; et fidelis his attendat, et ea in memoriam bone scientie componat.uIDI ETIAM eiusdem multitudinis alios spiritus, qui clamabant dicentes: 'Que gloria et quod regnum est, quod nullus capere possit?'Isti hominibus persuadent ne ullum donum Dei in homine ament, sed quod sibimetipsis placeant, et quod prosperitati et bonis ac felicibus operibus aliorum inuideant.L. Et uidi montem magnum et cauum, qui interius igne et feruente pice totus ardebat, et in quo multitudo uiperarum discurrebat, et qui angustum os habebat per quod anime intrabant et exibant.Sed et iuxta montem istum frigus maximi horroris erat, igneam nebulam ac in ea plurimos scorpiones super se habens.His autem cruciatibus anime illorum torquebantur que dum in seculo essent, inuidie cum odio insudauerant, ita quod de penis montis huius ad penas frigoris iuxta se positi, et de penis eiusdem frigoris ad penas eiusdem montis transibant.Quia enim in cordibus suis super alios per inuidiam efferbuerant, in igne montis istius ardebant; et quia prosperitati et actibus aliorum inuidiose detraxerant, pice eius inficiebantur; et quia mordaciter et impie alios sic cruciauerant, a uiperis ipsius torquebantur.Sed et propter odium quod in inuidia habuerant, frigus iuxta montem positum sustinebant; et propter crudelitatem eiusdem odii igneam nebulam eius sentiebant; et propter mordacem ferocitatem ipsius scorpiones eius passi sunt.Et quoniam inuidiam cum odio et odium cum inuidia in se habuerant, de penis illis ad istas et de istis ad illas ibant.Et uidi, et intellexi hec.LI. Audiui que uocem de prefata uiuente luce iterum mihi dicentem: Hec que uides uera sunt.unde homines, si hos pessimos spiritus inuidiam et odium sibi suggerentes, et penas istas deuitare uoluerint, cilicio et flagellis se castigent, ac genua sua ad Deum inclinent, quoniam multos inuidiose irritauerunt, et quoniam multos per inuidiam et odium prosperitatibus suis despoliauerunt.LII. Inuidi namque bonum quod in aliis uident et sciunt, non amant nec confitentur, sed facta sua in planis et rectis uiis prospere incedere proclamant: unde Deus cadere eos permittit, quia in stabilitate stare nolunt, uelut Iudei nolebant, qui quod sciebant spernebant, et quod uidebant recusabant, et qui recta itinera deserebant et per iniusta incedebant, cum illum - quem eis ad redemptionem miseram - ne surgeret, opprimere per contraria opera conabantur.Nam et solem doctrine lucere uidebant et eum obfuscare festinabant; et mirabilia eius sentiebant, que omnino per nequitiam inuidie delere contendebant.Quapropter illos destruxi et uelut puluerem eos dissipaui, quoniam his que uiderunt non crediderunt: quia recto iudicio coram Deo et hominibus cadet qui bona et sancta, que uidet et nouit, imitari contemnit.LIII. Inuidia enim nihil boni facit, sed et illum ledendo deicit, qui in ipsa stare uidetur.Itaque cum ipsa odium sibi coniunxerit, omnes uires anime commouet.Homo enim qui in nigredine inuidie odium habet, calore Spiritus sancti caret, in quo leta et infinita dies gaudiorum est.Gaudium autem istud odiosus non habet, quoniam utilitati aliorum non congaudet, sed quia cum acerrimo odio transmordet.Quapropter diabolo assimilatur, qui in primo ortu suo odium habere cepit, unde etiam omnia ornamenta celi perdidit, quia per inuidiam et odium Deo resistere tentauit.Quod qui Deo famulari desiderant, facere erubescant, et hec mala de se proiciant; nec speculum animarum suarum per illa obnubilent.Hec autem de penitentium animarum purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.SED ET eiusdem multitudinis alios spiritus uidi, qui magno clamore uociferabantur: 'Alium Deum preter illum qui Lucifer est, non inuocabimus: quia magnificam gloriam cum ipso habebimus'.Et hi hominibus inanem gloriam ostendunt, et ut illi studiose insistant exhortantur.LIu. Et ecce paludem longam et latam uidi, multam sordem multa que genera uermium in se habentem, ac pessimum fetorem de se emittentem, in quo anime illorum affligebantur, qui dum in seculo uiuerent, maximo studio ad inanem gloriam anhelauerant.Nam quia inaniter gloriari satagebant, sorde eiusdem paludis inficiebantur; et quia etiam in eodem uitio superbierant, a uermibus istis torquebantur; et quia sic ubique indiscrete fecerant, predicto fetore ledebantur.Et uidi, et intellexi hec.Lu. Et iterum de prefata uiuente luce audiui uocem ad me dicentem: Hec que uides uera sunt, et ut ea uides ita sunt.Sed homines qui spiritus inanem gloriam sibi preponentes superare studuerint, et tormenta eiusdem uitii effugere optauerint, ieiuniis ac uerberibus se affligant, ac plurimas supplicationes Deo offerant, ac idem uitium omnino fugiant.LuI. Inanis enim gloria ad sinistram respicit, et considerat quid per irrationalitatem facere possit, ac propriam uoluntatem suam ubique habere uult; et pre ceteris se ornat, et pre ceteris honorari et laudari desiderat.unde cum se ornauerit, Deum non timet; et cum honorari quesierit, ipsum non diligit; et cum laudari studuerit, iustitiam Dei relinquit.Nam propter delectationem uoluntatis sue Deo obsequium non prebet, quoniam eum non timet nec amat, nec precepta eius seruat.Quapropter et illi qui eam sequuntur, quicquid per se discunt et quicquid per se disponunt, hoc sibi optimum computant: quoniam culturam Dei non querunt nec Filium Dei diligunt, sed omnia que sancta et iusta sunt in irrisionem uoluptatis sue ducunt.Sed qui Deo fideliter seruire desiderant, hanc inanitatem abiciant, et constrictionem animi sui cum beatis operibus firmiter teneant.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.ALIOS QuOQuE eiusdem multitudinis uidi spiritus, quos etiam sic uociferantes audiui: 'Deus solus deus esse non debet, sed et alius preter eum omnipotens erit'.Hi homines ad inobedientiam exhortantur, et ut prelatis suis resistant eis ostendunt.LuII. uidi quoque densissimas tenebras, in quibus anime illorum qui dum in corporibus suis fuissent, inobedientiam sibi associauerant, super igneum pauimentum quasi errando incedebant; quas etiam acerrimi uermes super idem pauimentum iacentes morsibus suis attrectabant.Quoniam enim ceci erant, ubi precepta prelatorum suorum implere noluerant, in eisdem tenebris errabant; et quoniam per inobedientiam secundum uoluntates suas proterue ambulauerant, in igne pauimenti huius incedebant; et quoniam prelatis suis contumaciter repugnauerant, a uermibus istis puniebantur.Et uidi, et intellexi hec.LuIII. Audiui que iterum de prefata uiuente luce uocem dicentem ad me: Hec que uides uera sunt, et ut ea uides ita sunt.unde homines qui inobedientie obtemperant, si hos spiritus eam sibi demonstrantes de se excutere contenderint, et penis eiusdem inobedientie abesse desiderauerint, flexis genibus coram prelatis suis uerbo humilitatis ueniam petant, ac iussione eorum per aliquod tempus solitariam uitam aggrediantur, et ieiuniis ac uerberibus interim affligantur et etiam aspera ueste interim induantur; et sic cum equitate iustitie inter filios Patris recipiantur.LIX. Inobedientia enim pessimum malum est, nec Deum timere uult, nec hominem honorat.Nam qui hoc uitium sequuntur intra se dicunt: 'Wach~al, quid uidemus?Et quid facere possumus? Quod nobis per cecos imponitur, nescimus quid sit.Iustitia enim nostra maior et utilior iustitia illorum est.Et quid nobis proderit si hoc opere perfecerimus, quod per inuidiam et per odium nobis iniungitur?Nihil enim utilitatis inde consequemur.Nam per hoc nos superare uolunt'.Sed qui spem suam in Deo ponere uult, beatam subiectionem arripiat, et precepto maiorum suorum obediat; nec illum sequatur qui dum creatori suo subiectus esse noluit, de altitudine celi ad ima inferni corruit.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.DEINDE predicte multitudinis alios spiritus uidi, qui multo clamore uociferabantur dicentes: 'Deus finem accipiet, et alius ei succedet'.Isti hominibus infidelitatem proponunt, et ne in Deum confidant eis persuadent.LX. Et uidi maximum ignem maximis tenebris circumdatum, sub quo etiam mire longitudinis et latitudinis ac profunditatis fetens lutum erat.Sed et in igne isto et in eodem luto plurimi et horribilis forme uermes discurrebant.In his autem penis anime illorum fuerunt, qui in seculo uiuentes in Deum non confidebant, sed eum quasi sculptile pro nihilo computauerant.Nam propter malignitatem quam in se habuerant, in igne isto ardebant; et propter infidelitatem qua in Deum respicere noluerant, eisdem tenebris circumdate erant; et propter incredulitatem, qua omne conueniens gaudium creaturarum Dei in calumniam et in dolorem uerterant, luto hoc infecte sunt; ac propter diffidentiam qua in Deum non sperauerant, cruciatus eorundem uermium sustinebant.Et uidi, et intellexi hec.LXI. Et iterum de prefata uiuente luce audiui uocem mihi dicentem: Hec que uides uera sunt.Homines autem qui in infidelitate tabescunt, ut spiritus illam sibi suggerentes exsuperent, et ut de penis istis se eripiant, ieiuniis et flagellis, orationibus et genuum flexionibus se castigent, quatinus diuina uirtus facta et dicta infidelitatis ab eis auertat.LXII. Infidelitas enim Deo resistit et contra homines pugnat, nec Deo nec hominibus confidit, sed multotiens intra se dicit: 'Quid sum?Quid fui? Et quid ero?' Qui hec dicunt ceci sunt, quoniam salutem in Deo esse desperant, quoniam nulli confidunt: quoniam nec diem nec noctem scire uolunt.Nam cum Deum scire nolunt, diem abnegant; et cum iudicia eius non uerentur, noctem non timent; et cum infideles hominibus sunt, creaturam Dei contemnunt, ubi etiam in cogitationibus suis excecantur, cum nullam dispensationem rectam in se habent.LXIII. Quapropter de his dictum est: Decidant a cogitationibus suis.Secundum multitudinem impietatum eorum expelle eos, quoniam irritauerunt te, Domine.Quod etiam sic intelligendum est.Peruersi in nequitia peruersitatis sue inanes cadent, cum absque consolatione et absque salute laudis et glorie a cogitationibus suis uacui remanent.unde tu qui omnia iuste dispensas, iuxta multiplicitatem ponderis impietatum eorum, quia plurime sunt, expelle eos a te, qui te irritantes proiecerunt te a se.Magna namque impietas in hominibus illis est, qui hoc quod iuste scire et prospere facere possent, scire et facere spernunt, sed ad alienam rem que ad eos non pertinet, et quam neque uident neque sciunt se uertunt; et hoc esse computant quod non est.Ipsa quoque impietas infidelitatis talis est, quod unamquamque rem constituit et disponit, quasi creatrix eiusdem rei sit; et multa odio habet, quoniam semper ad aliena respicit.unde qui illam sibi associant nihil sunt, quoniam Deum irritantes ad nihilum rediguntur: quia gloriam Dei et gaudium quod in Deo est renuunt, et quia Deum non uenerantur, quemadmodum nec homo inimico suo honorem exhibet.Sed beati qui Deum diligunt, infidelitatis opera fugiant, et fidelitatem ad cuncta bona tenentes Deo se coniungant, quoniam magis cum ipso quam cum diabolo esse malunt.Hec autem de penitentium animabus purgandis et saluandis dicta sunt et fidelia sunt; et fidelis his attendat, et ea in memoriam bone scientie componat.SED ET ALIOS eiusdem multitudinis uidi spiritus, qui etiam sic uociferantes clamabant: 'Festinemus, ut Lucifer uoluntatem suam perficiat!' Et hi homines ad desperationem instigant, et ne spem suam in illum qui eos creauit ponant.LXIu. Et ecce fossam multe latitudinis uidi, que etiam tante profunditatis erat, quod finem eiusdem profunditatis considerare non poteram; et in qua maximus ignis ardens maximum fetorem ex se reddebat.Anime autem illorum in fossa ista erant, qui de gratia et de misericordia Dei desperauerant, dum in corporibus suis fuissent.Quia enim spem saluationis de se abiecerant, in fossa hac erant; et quia hoc modo plurima peccata commiserant, in igne eius ardebant; et quia in eisdem peccatis moderationem non habuerant, fetorem eiusdem ignis sentiebant.Et uidi, et intellexi hec.LXu. Et de predicta uiuente luce uocem iterum mihi dicentem audiui: Hec que uides uera sunt.Sed istis qui desperationem sibi accumulant et qui bonitati Dei non confidunt, Deum habentibus quasi Deus non sit, quid aliud aderit quam mors?Sed ut malignis spiritibus ad desperationem eos exhortantibus resistant, et ut desperationem de se abigant, puris orationibus et genuum flexionibus bona uoluntate insistant; sed ut ponderosa ieiunia et alios graues labores arripiant eis non expedit, ne maiorem desperationem incidant, quia plurimos dolores in cordibus suis per hoc uitium cum acerrima amaritudine ferunt.LXuI. Desperatio namque corpus hominis ledit, animam eius occidit, Deum quoque contemnit et iudicia eius postponit, et adiutoria eius in nullo esse fatetur; ac intra semetipsam dicit: 'Que sunt que Deus fecit?Et ubi ego esse potero nisi in perditione?'Sic desperatio ab omni bono destruitur, scilicet a fide proicitur, et a lege Scripturarum deletur: quoniam cum his omnia bona probantur et noscuntur, quemadmodum cum argento omnia commutantur et comparantur.Ipsa enim nec in Deum confidit, nec in eum credit, nec intelligit nec scit quid ipsa sit.Et quoniam talis est, Deus eam in omnibus et pre omnibus destruet.Lignum namque si uiriditatem in se non haberet, lignum non esset; et si pomifera non florerent, fructum non ferrent.Sic etiam et homo sine uiriditate fidei nihil est, et sine intellectu doctrine et Scripturarum fructum non dat.unde et circuitus cordis hominis, in quo mortifera per desperationem componuntur, per diuinam potentiam destruitur: quia Deus desperationem deicit, nec ulla creatura in illa letatur.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.ALIOS QuOQuE predicte multitudinis spiritus uidi, quos etiam sic uociferantes audiui: 'Numquid magnum est, quod Lucifer fecit?Et nos unum cum illo sentimus'.Isti homines ad luxuriam pertrahunt, et ut delectationem carnis sue compleant exhortantur.LXuII. Et uidi maximum ignem fortissimo ardore ardentem et totum pessimo ueneno ac fetente sulphure perfusum, de quorum etiam nequissima fortitudine fortiter feruebat, ita quod etiam infectione istorum commotus magnos crepitus dabat.Et anime illorum his penis torquebantur, qui dum in corporibus suis fuissent, luxurie et fornicationi seruierant.Nam propter incendium luxurie ignem istum passe sunt; et propter delectationem immunditie quam in ea exercuerant, ueneno hoc infecte sunt; et propter incessabile facinorosum opus ipsius eodem sulphure puniebantur.LXuIII. Sed et in igne isto alius ignis erat, cui maligni spiritus anime eorum qui adulteria perpetrauerant, ita imponebant et iterum retrahebant, uelut uirga hac et illac inflectitur, que sepi imponitur et iterum extrahitur.Quia enim dum iste in seculo fuissent adulterina corpora habuerant, in prefato igne alio igni imponebantur; et quia alienis hominibus se coniunxerant, in diuersitatem diuerso modo flectebantur.LXIX. uidi quoque in magnam altitudinem cuiusdam eris, ubi grando igne et frigore permixta descendebat.Et in altitudine ista illorum anime erant, qui dum in corporibus suis fuissent castitatem suam Deo uouerant, et idem uotum uiolauerant; et de eadem altitudine cadebant, et iterum ad eam uelut uento proiecte redibant, quadam ligatura tenebrarum ita inuolute quod se mouere non poterant, sed grando hec ignis et frigoris super eas cadebat.Et maligni spiritus improperium eis faciebant uociferantes: 'Quare uotum quod uouistis turpiter dereliquistis?'Nam propter uotum castitatis, quod non persoluerant, de ista altitudine cadebant; et propter obliuionem, qua uoti sui recordari noluerant cum libere peccabant, ligate in eisdem tenebris iacebant; et propter uoluptatem carnis, qua amorem Dei postposuerant, grandinem ignis et frigoris huius sustinebant.LXX. Sed et latam et profundam paludem uidi pessimo luto plenam, in quo idem lutum sulcando anime illorum ibant, qui dum in seculo fuissent, humanam naturam et in semetipsis, ac in masculis et in feminis, et contraria fornicatione euerterant.Et maligni spiritus igneam aquam super eas fuderunt, ac etiam igneis furcis in idem lutum se abscondere coegerunt.Nam quia humanam naturam tam in semetipsis quam in aliis fornicando destituerant, lutum istud sulcabant; et quia hoc cum ardore pessime libidinis fecerant, maligni spiritus eas ignea aqua perfundebant; et quia etiam humanum pudorem in hoc uitio abiecerant, ab eisdem spiritibus igneis furcis in ipsum lutum retrudebantur.LXXI. Et uidi quod maligni spiritus animas illorum qui se pecoribus in fornicatione commiscuerant, per quosdam ignes uelut spinas et tribulos acutos igneis flagellis cedentes, hac et illac transire cogebant; et quod etiam eadem pecora eis improperabant.Propter inhumanam quippe commixtionem acuminibus ignium istorum torquebantur, et propter contrariam eiusdem commixtionis libidinem igneis flagellis affligebantur; et quoniam non considerauerant quid facerent, improperia eiusdem peccati audiebant.Et uidi, et intellexi hec.LXXII. Et de prefata uiuente luce audiui uocem iterum dicentem ad me: Hec que uides uera sunt; et ut ea uides ita sunt, et plura sunt.unde homines qui spiritus luxuriam fornicationis eis persuadentes superare uoluerint, et penis ipsius abesse optauerint, ieiuniis et uerberibus se castigent, ac purissimis orationibus carni sue fatigationem imponant, quatinus eam hoc modo bono desiderio spiritus subiciant.LXXIII. Fornicatio enim pessimis aspidibus qui supplicando decipiunt, similis est; et etiam malignitatem diaboli qui occidit et iustitiam relinquit, in se habet.Quapropter homines qui luxuriam in fornicatione diligunt et legalia instituta negligunt, animas et corpora sua ita occidunt, uelut bestia que aliam in putridum cadauer redigit.LXXIu. Sed qui per pessimas artes ligatura immunde copulationis se inuicem complicant, digni non sunt ut legali institutione coniungantur, quoniam artibus idolatrie seductionis se prius colligauerant.LXXu. Qui autem adulterina fornicatione se fedauerint et iustam copulationem quam Deus coniunxit, nefaria transgressione disruperint: si penas eiusdem peccati euadere desiderauerint, asperam uestem induant, ac asperrimis ieiuniis et uerberum castigationibus secundum preceptum rectoris sui se affligant.LXXuI. Nam transgressio hec iniquitas magna est, et omnibus inconueniens et intolerabilis est.Cum enim Deus primum hominem formauit, mulierem etiam de costa eius eduxit, et ita caro una duo facti sunt; qui etiam deinde dono Dei perfusi in amore uno uiuebant.unde homines qui per legale coniugium coniunguntur, et pacto antique auctoritatis sanctificantur, si postea idem pactum uiolauerint et ad alienos se extenderint, robur uirtutis sue amittunt, ac in uiribus suis debilitantur, sicut et Samson debilitatus est, cum uxor ipsius eum fraudauit; ac se in magnum casum precipitant, quemadmodum et ille semetipsum in mortem tradidit.LXXuII. Sed qui uotum castitatis scindunt, et castitatem quam Deo uouerunt non persoluunt, ut tormenta eiusdem piaculi imminuant: si uirgines Deo consecrate fuerunt, uelamina uirginitatis deponant, et per rectorem animarum suarum uelamina uiduitatis recipiant; et deinde tam ipse quam ille, que uotum uiduitatis Deo obtulerunt, et hoc in ardore libidinis neglexerunt, asperitate uestium et ieiuniorum ac uerberum se puniant, et flexione genuum ac oratione gratiam Dei requirant.LXXuIII. Qui enim Deo se obtulerit et post tergum respexerit seculum quod reliquerat amplectendo pagano assimilatur, qui idola et non Deum adorat: quia propriam uoluntatem suam pro Deo habet.Nam sicut Pharao facit, qui populum Dei quem dimiserat persecutus capere uoluit, et in mari Rubro submersus est; ita et iste qui proprietatem uoluntatis sue, quam propter Deum reliquerat, denuo retrahit, crudeli morte submergitur: quoniam sicut uita in ueteri lege esse non potuit, sic iste in transgressione hac uitam promereri non poterit.LXXIX. Qui uero contraria fornicatione, et in masculis et in feminis, rectitudinem humane nature destituerint et penis eiusdem peccati per penitentiam abesse desiderauerint, et ipsi cilicio et ieiuniis et flagellis se castigent, ac genuum incuruationibus cum purissimis orationibus Deum sibi placabilem faciant.LXXX. Hoc peccatum enim turpe et facinorosum est, et in homine per diabolicam artem se erexit, quemadmodum mors hominem in casu Ade intrauit, cum a Deo recessit.Deus namque hominem ad magnum honorem et ad gloriosum nomen creauit, sed serpens eum decepit, et homo consilium illius suscepit, ac ita cognitionem omnis uocis cunctorum animalium, quam spirante sono proferunt, amisit.Et peccatum hoc uis cordis diaboli est; unde hominibus suadet ut naturalem usum in bestiales mores immutent, et ut turpitudinem in semetipsis operentur, quoniam propter primum odium quod ad fecunditatem mulieris habuit, illam adhuc persequitur ne partum proferat, sed mauult quod homines in contrarietate se polluant.Et quia Deus uoluit quod genus humanum de femina procrearetur, magnum scelus est quod homo semen suum in confusionem ducit, cum idem peccatum perpetrat.LXXXI. Sed et qui pecoribus se commiscent, ita quod gloriosam humanam naturam huic pessime turpitudini immittunt, et postea facinorosum reatum suum cognoscentes pro eodem reatu se afflictioni supponere contendunt: acerrimis ieiuniis ac durissimis uerberibus se puniant, et genus pecoris illius cum quo peccauerunt deinceps fugiant, quatinus penitendo diabolo scandalum inferant.LXXXII. Homo enim qui cum pecoribus per fornicationem peccat, facit sicut ille qui uas fictile parat, et hoc Deum suum esse dicit, et sic Deum inhonorat: quia rationalitatem irrationali et contrarie nature coniungit.Iste duro et frigido lapidi assimilatur, quoniam magna duritia est quod homo ita obduratur, quod ad quem honorem creatus sit non recordatur; atque maximum frigus est quod in intellectu suo ignem ardoris Spiritus sancti extinguit, cum peccatum istud in pessima cecitate perficit.Quapropter anima illius, que inextinguibilis est, in uase corporis sui dolet, cum ille peccatum hoc perpetrat: quoniam istud nequius uermibus est, qui de natura sua non recedunt.LXXXIII. Sed et cum homo per gustum carnis in luxuria preuaricatur, demonibus oblationem offert.Cum enim ad mala hec opera per gustum mouetur, oculos bone scientie anime obtenebrat, quasi cum manibus suis oculos suos tegat; et sic cum opere iniquitatis huius in tenebras uadit, dicens: 'Stare non possum uelut caro non sim.De cibis namque et de potibus uiuo, sicut Deus me constituit, et ideo ab huiusmodi operibus me abstinere non possum'.Et sic homo in sensu suo et in operibus malis uelut molendinum currit, et sibimetipsi per uoluntatem maledictorum operum ruinam edificat, ac per osculum et per odorem concupiscentie peccata luxurie ad se colligit.Nam flamma ignis luxurie in umbilico mulieris accenditur, sed in lumbis uiri pleniter perficitur; et his diabolica persuasio accedit, quia diabolus malum consilium in muliere incepit, et illud in uiro perfecit: quemadmodum cum ignis per aliam rem inflatur plenius ardet.Sed quia Deus hominem absque omni inanitate creauit, et quia per bonam scientiam omnia bona illi ostendit, omnia opera eius secundum merita ipsorum iudicabit, uelut etiam Dauid spiritu prophetico per me inspiratus loquitur dicens:LXXXIu. Iudicabit orbem terrarum in iustitia, et populos in equitate.Quod etiam sic intelligendum est.Deus qui omnia iuste discernit, iusto iudicio iudicabit circulum terre, qui ad seruiendum homini positus est, ita quod in omnibus terrenis creaturis nullo germine caret; sed cum peccatis hominum uiolatur, per iustitiam iuste purgabitur, ne rubigine iniquitatis inquinatus appareat.Sed et homines qui ad hoc constituti sunt, ut in preceptis Dei quieta mente perdurent, recto modo equitatis iudicabit: ita quod aut in presenti uel in futuro seculo purgabuntur, cum preuaricatores preceptorum eius extiterint.Nam cum gratiam Dei uidendo et sciendo neglexerint et se peccatis implicauerint, ut ab his purgentur, eripiendi tamen penis condigni supponentur, quia quamuis tarde ad gratiam Dei uel in fine suo per penitentiam respiciunt, unde purgati ad saluationem resurgunt.Hec autem de penitentium animabus purgandis et saluandis dicta sunt et fidelia sunt; et fidelis his attendat, et ea in memoriam bone scientie componat.CAPITuLA QuARTE PARTISDE uIRO AD AuSTRuM ET AD OCCIDENTEM ASPICIENTEI. uERBA INIuSTITIE.II. RESPONSuM IuSTITIE.III. uERBA TORPORIS.Iu. RESPONSuM FORTITuDINIS.u. uERBA OBLIuIONIS.uI. RESPONSuM SANCTITATIS.uII. uERBA INCONSTANTIE.uIII. RESPONSuM CONSTANTIE.IX. uERBA CuRE TERRENORuM.X. RESPONSuM CELESTIS DESIDERII.XI. uERBA OBSTINATIONIS.XII. RESPONSuM COMPuNCTIONIS CORDIS.XIII. uERBA CuPIDITATIS.XIu. RESPONSuM CONTEMPTuS MuNDI.Xu. uERBA DISCORDIE.XuI. RESPONSuM CONCORDIE.XuII. uERBA ZELI DEI.XuIII. QuOD HOMO PER uERAM OBEDITIONEM AD GRATIAM DEI REDEAT ET CREATORI SuO ADHEREAT.XIX. QuOD DEuS HOMINEM MONET uT LuCEM BEATITuDINIS ATTENDAT.XX. QuOD TERRA SuSTINENS ET PORTANS CETERAS CREATuRAS, HOMINEM QuOQuE IN OMNIBuS NECESSITATIBuS QuE CORPORIS EIuS SuNT CONSERuAT.XXI. QuOD TERRA MATERIA HOMINIS EXISTIT, QuI MATERIA HuMANITATIS FILII DEI EST.XXII. QuOD ANIMA SuSPIRIA AD DEuM HABENS ET IN BEATIS uIRTuTIBuS GERMINANS, MATERIA BONORuM OPERuM EXISTIT.XXIII. QuOD FILIuS DEI IN CORDE PATRIS LATENS, POSTEA HOMO FACTuS BAPTISMA ATTuLIT.XXIu. DAuID AD EANDEM REM.XXu. QuOD OCTO uITIA OCTO BEATITuDINIBuS REPuGNANTIA IN PERDITIONEM REDIRE COGuNTuR.XXuI. SPECIALITER DE INIuSTITIA ET HABITu EIuS, ET QuID SIGNIFICET.XXuII. SPECIALITER DE TORPORE ET HABITu EIuS, ET QuID SIGNIFICET.XXuIII. LIBER SAPIENTIE AD EANDEM REM.XXIX. SPECIALITER DE OBLIuIONE ET HABITu EIuS, ET QuID SIGNIFICET.XXX. SPECIALITER DE INCONSTANTIA ET HABITu EIuS, ET QuID SIGNIFICET.XXXI. SPECIALITER DE CuRA TERRENORuM ET HABITu EIuS, ET QuID SIGNIFICET.XXXII. SPECIALITER DE OBSTINATIONE ET HABITu EIuS, ET QuID SIGNIFICET.XXXIII. DAuID AD EANDEM REM.XXXIu. SPECIALITER DE CuPIDITATE ET HABITu EIuS, ET QuID SIGNIFICET.XXXu. SPECIALITER DE DISCORDIA ET HABITu EIuS, ET QuID SIGNIFICET.XXXuI. IN ACTIBuS APOSTOLORuM AD EANDEM REM.XXXuII. ITEM SPECIALITER DE FORMA ZELI DEI ET QuID SIGNIFICET.XXXuIII. QuOMODO FIDELIS HOMO CONTRA SE LOQuITuR PECCATA SuA PAuENS ET uITAM SuAM PROTRAHI uOLENS, QuATINuS PECCATA SuA EMENDET.XXXIX. QuOD ZELuS DEI ADuERSuS DIABOLICAS SuGGESTIONES INuINCIBILIS EST.XL. QuOD HOMINEM QuI SE PRO PECCATIS SuIS PuNIT ZELuS DEI MINuS FERIT.XLI. QuOD HOMO PECCATA SuA RECOGNOSCENDO ET AD DEuM SuSPIRANDO ET SANCTA OPERA EDIFICANDO DIABOLuM ERuBESCERE FACIT.XLII. DAuID AD EANDEM REM.XLIII. ITEM DE QuIBuSDAM PuRGATORIIS PENIS ANIMARuM QuORuNDAM HOMINuM QuI IN INIuSTITIA PECCAuERANT, ET CuR EASDEM ITA PATIANTuR.XLIu. QuOMODO HOMINES PENITENDO PECCATuM INIuSTITIE IN SEMETIPSIS DELEANT.XLu. QuI INIuSTITIAM DILIGuNT LEGEM SERuARE NOLuNT, QuONIAM IN INIuSTITIA NuLLuS ORDO EQuITATIS REPERITuR.XLuI. QuOD FIDELIS CREATOREM SuuM LAuDET, QuONIAM ANIMA MuLTOTIENS PLANCTuS EDuCIT CuM SYMPHONIAM AuDIT.XLuII. ITEM DE QuIBuSDAM ALIIS PuRGATORIIS PENIS QuARuNDAM ANIMARuM QuE IN SECuLO PER TORPOREM DELIQuERANT, ET QuARE ILLAS HOC MODO SuSTINEANT.XLuIII. QuALITER HOMINES QuI IN TORPORE PECCANT, IDEM PECCATuM PENITENTES IN SE PuNIANT.XLIX. QuOD TORPOR IN PIGRITIA IACENS ET SICuT INuTILIS eR EXISTENS, QuI FRuCTuS AREFACIT, BONuM OPERARI POSTPONIT.L. ITEM DE QuIBuSDAM PuRGATORIIS PENIS QuARuNDAM ANIMARuM HOMINuM ILLORuM QuI IN OBLIuIONE DEI PECCAuERANT, ET CuR EAS SIC PATIANTuR.LI. QuOMODO HOMINES PENITENDO PECCATuM OBLIuIONIS IN CORPORIBuS SuIS DELEANT.LII. QuOD OBLIuIO DEI TENEBRIS INFIDELITATIS COR HOMINIS CIRCuMDAT.LIII. uERBA DE LIBRO SAPIENTIE.LIu. ITEM DE QuIBuSDAM PuRGATORIIS PENIS ANIMARuM QuORuNDAM HOMINuM QuI IN INCONSTANTIA DELIQuERANT, ET QuARE ILLAS SIC HABEANT.Lu. QuALITER HOMINES PECCATuM INCONSTANTIE IN SEMETIPSIS PER PENITENTIAM ABICIANT.LuI. QuOD INCONSTANTIA PER uIAM uNAM INCEDERE NOLENS, SED uOLuNTATEM SuAM RETINENS, SIMILIS EST SIMuLACRO.LuII. ITEM DE ALIIS QuIBuSDAM PuRGATORIIS PENIS ANIMARuM QuORuNDAM HOMINuM QuI IN CuRA TERRENORuM PECCAuERANT, ET CuR EASDEM HOC MODO PATIANTuR.LuIII. QuOMODO PECCATuM CuRE TERRENORuM HOMINES PENITENDO IN CORPORIBuS SuIS EXAMINENT.LIX. QuOD QuI CuRAM TERRENORuM DILIGuNT SIC CREATuRAM INSPICIANT ET SIC CREATuRIS COMMuNICENT AC ARATRuM CuM BuBuS SIC APPREHENDANT, uT TAMEN AD DEuM ASPICIANT.LX. ITEM DE ALIIS QuIBuSDAM PuRGATORIIS PENIS QuARuNDAM ANIMARuM HOMINuM QuI IN OBSTINATIONE PECCAuERANT, ET QuARE EAS SIC PATIANTuR.LXI. QuALITER PER PENITENTIAM HOMINES PECCATuM OBSTINATIONIS IN SEMETIPSIS PuNIANT.LXII. SICuT TALPA TERRAM EICIT, SIC OBSTINATIO QuEQuE BONA EuERTIT.LXIII. QuOD QuIA DEuS IOB uALDE AMAuIT, MuLTAS TRIBuLATIONES SuPER IPSuM POSuIT.LXIu. ITEM DE QuIBuSDAM PuRGATORIIS PENIS ANIMARuM QuORuNDAM HOMINuM QuI IN CuPIDITATE PECCAuERANT, ET CuR ILLAS HOC MODO SuSTINEANT.LXu. QuOMODO HOMINES PENITENDO PECCATuM CuPIDITATIS IN SE PuRGENT.LXuI. QuOD CuPIDITAS, CANIBuS ET AuIBuS QuI NON SATuRANTuR SIMILIS EXISTENS, AD ILLA QuE ALIENA SuNT RESPICIT.LXuII. ITEM DE QuIBuSDAM ALIIS PENIS PuRGATIONuM ANIMARuM QuORuNDAM HOMINuM QuI IN SECuLO PECCATA DISCORDIE SIBI ATTRAXERANT, ET QuARE EAS ITA PATIANTuR.LXuIII. QuALITER PECCATA DISCORDIE HOMINES PER PENITENTIAM IN CORPORIBuS SuIS PuNIANT.LXIX. QuOD QuI DISCORDIAM DILIGuNT A MALIGNO SPIRITu FATIGANTuR, ITA QuOD DISCORS ET IMPENITENS HOMO IN MAGNO CASu CADIT.LXX. uERBA EuANGELII.QuARTA PARS DE uIRO AD AuSTRuM ET AD OCCIDENTEM ASPICIENTEuIDI QuOQuE quod prefatus uir ad austrum se conuertit, ita quod et austrum et occidentem inspiciebat.Et terra in qua idem uir a genibus suis ad suras suas erat, humorem et uiriditatem ac germen in se habuit, et quasi floriditas ac decor uirtutis eiusdem uiri fuit, uelut uirtus ipsius per eam decorata esset, quia in diuersis generibus fertilis est, scilicet quoniam omnia formata in terrenis creaturis de terra producta sunt.Ipsa quoque materia operis Dei in homine est, qui materia humanitatis Filii Dei est.Et ecce in supradicta nebula que diuersa genera uitiorum in se habuit, ut prefatum est, nunc etiam octo uitia in imaginibus suis hoc modo uidebam.NAM prima imago caput ut hinnulus ceruorum habebat, et caudam ut ursus, reliquum uero corpus eius porco assimilabatur.I. Et eadem imago dicebat: Super quem iustitiam meam ponam?Super nullum.Nam si illum et illum inspicerem, creatura Dei non essem, sed sicut asellus essem, qui tarde incedit nisi per stimulum minetur.Sapientior enim et prudentior aliis sum.Solem quoque et lunam, ac stellas ac ceteras creaturas scio, et unamquamque rem et causam recte constituo.Et quare me ipsam repudiarem, quasi nihil scirem?Si etiam alicuius constitutionem repudiauero, forsitan ille idem mihi faciet.Quod si tamen non fecero, mea tamen institutio utilior est.Et cur in memetipsa tabescerem uelut nihil boni scirem, cum omnia que mea sunt meliora et utiliora sint quam aliorum?Nam tantum ualeo, quantum illi qui omnia discernunt et diiudicant.II. Et de turbida nube que se ab austro ad occidentem extenderat, ut predictum est, audiui uocem uerbis istis sic respondentem: O ars diabolica et impudica, quid loqueris?Omne instrumentum Deus sic instituit, quod unumquodque in aliud respiciat.Quanto plus enim alius ab alio sapit quod in se nescit, tanto plura scientia illi adest; et ob hoc etiam oculos per scientiam habet, ut sibi prouideat ne periculum incurrat, et ne in ullo periculo periclitetur.Si enim homo non inspiceret cui imperio preesset, que creatura illi obediret, uel que creatura illi ministraret?Homo cum adiutorio creaturarum ea que sibi necessaria sunt operatur.Nam hortos rastro fodit, agros aratro euertit, cum bubus quoque arat et eos ambulare iubet, ac unumquodque genus creaturarum secundum officium suum capit, et secundum quod illius ad utilitatem suam indiget.Et quare contemnis hominem, in quo celum et terra intelligitur?Aut cur etiam doctrinam et donum Spiritus sancti, quod Spiritus sanctus hominibus infudit, repudias?Homo namque edificium et altare Deo edificat, in quo ei seruiat.unde ego dona Spiritus sancti, que in homine cognosco, opera Dei esse scio, et illis symphonia sum.Diadema quoque regis in creaturis et in operibus earum cum iustitia habeo, et has in honore inspicio, ac cum operibus ipsarum operor, ita quod in gaudio me habent, quoniam per uiam iustitie baculus earum sum.Quapropter ille qui me contempserit, in puteum cadet.Nam de saliente fonte processi, nec ulla terrena causa terrebit me.Ego diluculo surrexi, ac diligentissima amica Dei sum, et cum Deo morabor, nec ab eo recedam.Per ipsum enim solida salubritas sum et in cadente ariditate non cado, quia floriditas omnium arborum sum, quas hiems non arefacit et que propter tempestatem non cadunt.In monte Sion habito, et in quiete sum, ac in mansuetudine agni ambulo et in uictoria eius surgo, ac in uictoria regis sum, nec uicta inueniar.Nemo enim me mouebit, nemo me terrebit, quia casura non sum.SED secunda imago puerilem faciem et albos capillos habebat, ac tunica pallidi coloris induebatur, in quam brachia et manus suas subduxerat, et per quam pedes suos ac cetera membra sua ita obtexerat, quod nullam aliam formam in ea discernere ualebam.III. Et dixit: Cur angustam et laboriosam uitam sufferrem et cur plurimas tribulationes sustinerem, cum multa peccata non fecerim?unicuique enim creature esse suum adest.Multi autem lacrimantur et ululant, ac corpus suum macerant, ita quod uix uiuere possunt: et tamen prauos mores habent, et peccato peccatum addunt.Et quid illis predictus labor prodest? Ego autem in mollitia et in fuga laborum meliorem uitam aliis habeo, et nullum laborem uolo.Si enim laborem et alia mihi nociua fugio, num Deus propter hoc me perdet?Iu. Et de prefata turbida nube audiui uocem huic imagini responsum dantem: O cinis cineris et fauilla misere putredinis, in primo ortu corporalis imaginis uenenosa fuisti, sicut etiam in inutilitate opera tua adhuc sunt; ita quod nec uermibus qui in cauernulis suis laborando ad se trahunt unde pascantur, similis es, nec etiam uolatilibus que nidum suum colligunt, et que etiam in angustia pastum querunt, unde corpora sua reficiant.Quid enim in hac uita uitale est, quod sine sollicitudine uiuat? Nihil.uita enim ista ab exoptabili uita illa, que in paradiso manet, remota est, ubi uidentes oculi in beatitudine numquam caligant.Tu autem, o misera sine Dei sapientia, et repudiata sine Dei misericordia, habere desideras quod nullus tibi dabit, quoniam absque labore illa accipere uis, que in torpente pigritia tua apprehendere non poteris.Sed ego fortitudini leonis, scilicet humanitati saluatoris, in regali thalamo seruio, et ad omnia bona Dei suspiro, ac ubique uolo, quemadmodum ille qui pallium suum late dilatat.Quapropter omnia genera linguarum et omnes nationes hominum, qui in bono persistere uolunt, ad me clamant et me habere desiderant, sed te inutile cadauer esse computant.ET uidi tertiam imaginem, cuius caput ut caput stellionis erat, et cuius reliquum corpus corpori lacerte assimilabatur.Et coram illa nubes apparuit, que nigra, turbida ac nebulosa erat, et densa alba nube intermixta.Et eadem imago anteriores pedes suos supra predictam nubem posuerat, et dicebat:u. Cum Deus me nesciat, et cum nec ego illum sciam, cur abstraherem me a uoluntate mea, quoniam nec Deus me uult, nec ego eum sentio?unde quod in unaquaque causa mihi prodest et quod uolo, hoc ubique inspiciam: quia quod scio, et quod intelligo, et quod gusto, hoc faciam.Multi autem ad me clamant de aliena uita, quam nec scio nec audio, et quam nullus mihi ostendit.Plurimi quoque mihi dicunt: 'Fac hoc et hoc'; hi Deum mihi ostendant, et uitam et mercedem quam receptura sum, ut sciam quid facere possim.Sed et plurimi tyranni ad me currunt, et magnalia precepta, que magis falsa quam uera sint, mihi proponunt, et que ipsi prorsus non faciunt.Quod autem me facere oportet, hoc licitum est ut mihi precepto iniungatur.Plurimos autem deos, scilicet magistros, nolo.Si Deus est, certum est quod me scit.uI. Et de predicta turbida nube uocem audiui eidem imagini respondentem: O uelocissima perditio, quid dicis?Quis te creauit, et quis te uiuere fecit? Deus.Cur non cognoscis quod te ipsam non fecisti?Ego autem Deum inuoco, et omnia necessaria ab ipso postulo, ac precepta eius colligo: et in eis permaneo, ipsum uidendo et cognoscendo.Quomodo? Nam per bonam scientiam uolatilis sum, in qua etiam Deum sentio, et in qua citharam orationis percutio, cum eum adoro, et in qua eum cognosco.Si autem ad caduca respicerem, a Deo declinarem.Terra enim cibum ac uestimentum et alia necessaria hominibus non dat, sed Deus.Homines hec crescere uident, sed unde et quomodo crescant non uident; sed hoc solum sciunt quod a Deo crescunt.Omnes enim homines et cuncta secula nullus posset facere crescere, nec minimum quod in mundo est ullus posset uiuificare nisi Deus; et per hoc quod Deus sit intelligitur.unde in omnibus operibus suis homo deuotissime Deo seruiat, et a malis se abstineat, ita ne in uolatu scientie sue uoluntatem suam perficiat.Ego enim cingulum abstinentie uolo habere, ac in iocundo flore beatitudinis uolo permanere.Nam in uexillo cerimoniarum Dei dux ordinate aciei regis sum, ubi opera sua Deus operatur.uIDI quoque rotam quasi rotam plaustri in prefatis tenebris iacentem, que uelut a uentis agitata, ut mola circumferebatur.Et radiis eius quatuor fustes, ad staturam hominis sursum erecti, infixi erant, inter quos super eisdem radiis quasi imago hominis stabat, que de ipsis fustibus utraque manu fustem unum tenebat, aliis duobus ad dorsum eius stantibus, et que cum eadem rota circumferebatur.Capillos autem crispos et nigros habebat, et manus similes anterioribus simie pedibus, ac pedes similes pedibus accipitris.Et indumentum eius lineis albi ac nigri coloris distinctum erat.Sed et interdum quoddam rete ad capiendum animalia expandebat, sed nihil capiebat.Et dixit:uII. Quare nescirem quod sum? Quod autem scio hoc facio, et si hoc non facerem, stulta essem.Multi faciunt quod admiror, scilicet quod sapientes se stultos faciunt, et diuites pauperes, ac probi uiles.Quod sum loquor et quod uolo profero, et quod habeo non relinquo, et quod possum facio, quantum possibilitatis in hoc habeo: alioquin inanis essem.Faber enim qui opus illud non faceret, quod facere posset, et qui artem suam desereret nec eam exerceret, rusticus esset.Hoc etiam fortuna docet.Nam cum homo prosperitatem habuerit, faciat quod uult: quia cum prosperitas illa defecerit, quod uult facere non potest.Et hoc probitas est.uIII. Et iterum de prefata turbida nube audiui uocem huic imagini responsum dantem: Tu stulta et uana es, ac in magnis uiribus donorum Dei derelicta.unde considera.Diabolus quod potuit fecit, et in infernum cecidit.Adam quoque quod fecit in gustu sensit, et in omni genere suo mortalis est.Goliath etiam confisus est perficere quod potuit, et puer illum superauit.Sed et Nabuchodonosor filius tuus a te accepit quod potuit; et quis finis eius fuit?Et alii filii tui, quomodo in eis finem fecerunt que a te acceperunt?Nam Deus qui homini possibilitatem operandi dedit, scientiam quoque discernendi quod honestum et inhonestum est ei tribuit.Et bone scientie gladium, ac male scientie fustes dedit.Cum enim caro pullulat et cum animus ei consentit, causam que inutilis est exsequendo, bona scientia gladium suum contra malam scientiam uibrat, et mala scientia fustes suos contra illam extendit.unde homo preuideat quid sibi prosit.Deus enim male scientie lacum ponit, et bone scientie scalam in celum, quia uirtus Dei est.O pessima uelut mors es, quoniam aliud eligis et aliud contemnis.Nam in lacum descendis, et scalam ascensionis in celum respuis.QuINTAM autem imaginem uidi formam hominis et pallidos capillos habentem, ac in tenebris quasi in dolio nudam stantem.IX. Et dicebat: Que sollicitudo sollicitudine huius seculi melior est, ubi gramina et pomifera, ubi uindemia et alia huic uite necessaria crescunt, quibus homines reficiuntur et sustentantur?Si enim ex oculis meis lacrimas funderem, uel si in suspiriis pectus meum percuterem, uel si genua mea flecterem, inde nec cibum nec uestimentum haberem, sed deficerem.Quod si etiam ad celum clamarem, et si a sole et a luna ac a stellis necessaria mea expeterem, nihil mihi conferret.Quapropter omnia que cogitando, loquendo et operando acquirere potuero, illa mihi attraham, quatinus super terram uiuere possim.X. Sed iterum de predicta turbida nube audiui uocem eidem imagini respondentem: O spoliatrix animarum, quid dicis?Mens tua fallax est, quia in Deum non confidis, qui omnia necessaria prestat; quoniam quemadmodum corpus sine anima uiuere non potest, sic nec ullus fructus terre sine gratia Dei crescit.Inspice ergo ossa mortuorum, que in sepulcris iacent, et considera quid faciant.Nihil enim faciunt, nisi quod in putredine iacent.Sic et tu nihil operaris, nisi quod negligenter uiuis, quia sine gratia Dei uiuere uis, nec desideras, nec queris Deum in omnibus sollicitudinibus tuis.Ego autem in altissimis habito, et unaqueque in creaturis cum gratia Dei inuenio, quoniam uita et uiriditas in omnibus bonis operibus sum, ac monile omnium uirtutum.Delectatio quoque ac comprehensio amoris Dei et edificatio totius desiderii eius sum, quia quecumque Deus uult facio, et cum pennis bone uoluntatis supra sidera celi uolito, ita quod uoluntatem Dei in omnibus iustitiis ipsius perficio.Et sic etiam supra montes Bethel ascendo, ubi opera Dei facie ad faciem inspicio, ita quod nec requiro, nec desidero, nec aliud uolo quam quod sanctum est: unde psalterium et cithara iocunditatis eius sum.Sed et hoc modo in omnibus causis celestis sum.SEXTA uero imago formam bubali habebat.Et dixit:XI. Nequaquam nimietatem aut superfluitatem diuersarum rerum et causarum in me habeo, sed cum hoc dico, illud segniter et molliter proferre non ualeo.Si enim terra de pluuia et de pinguedine mollis semper esset, et si duritiam non haberet, hoc ad nullam utilitatem ualeret, quoniam fructus eius hoc modo non proficeret; aut si tenera esset, aque super eam fluentes totam destruerent.Et quid hoc me ledit, si in unaquaque causa mollis non sum, cum incongruens et repentina pluuia cadens terram ualde ledat?Si autem suspirare non possum, hoc ita sit; uel si non lacrimor, nulla cura mihi est: quia multi per mestitiam pereunt, et multi propter lacrimas deficiunt.Nam omnem gratiam quam Deus prestare uult, illam prestat.Et cur pro illa tam pertinaciter laborarem? Et cur etiam pro illo laborarem, quod perficere non possem?Cum enim quilibet inquirit quod inuenire non potest, nihil illi prodest.XII. Et iterum de prefata turbida nube uocem audiui huic imagini sic responsum dantem: Que es tu, o acerbitas, que dicis quod in uita tua laborare non possis, cum uolucres, pisces, bestie et pecudes, ac uermes et reptilia omnes laborent, ut uescantur?Pulli quoque de matribus suis cibum petunt; et terra de ere omnem uiriditatem suam postulat.Et cur nominatur Deus 'pater', nisi propterea quoniam cum filii sui eum inuocant et cum ipse per gratiam suam eis bona prebet, ipsum esse Deum cognoscunt?Et quare tu contra Deum rixaris? Ego namque de rore benedictionis eius bibo, et de compunctione cordis ad eum rideo, et cum gaudente lacrimabili uoce ad ipsum dico: Deus, adiuua me; et angeli cum sonante organo mihi respondent, ac Deum laudant, quoniam ipsum inuoco.Tunc etiam aurora gratie sue mihi lucet, ac cibum uite mihi dat: quia ab ipso petiui ne deficiam.Sed quoniam tu ab ipso nihil queris, nihil tibi dabitur.SED septima imago mulieri usque ad crura sua assimilabatur, sed crura et pedes suos predictis tenebris ita infixerat, quod eos pre eisdem tenebris uidere non poteram.Caput autem suum muliebri more uelauerat, et candida ueste induebatur.XIII. Et dicebat: ualde desidero ualde que studeo unamquamque rem que diues et honorifica ac pulchra est ad me trahere, ac unumquodque munusculum quod dandum et habendum est accipere: quia quanto plus habuero, tanto plus scientia mea multiplicabitur.In pulchris enim anulis, et in pulchris monilibus et inauribus, ac in aliis diuitiis cum probitate sapiens esse cognoscor, atque in subtilibus causis unaqueque recte dispenso.Quod si hec non haberem, omni bono et omni probitate uacua essem, ac putrido ligno, in quo nec duritia nec mollities est, assimilarer.Bona autem cum Deo et cum hominibus facere possum, ac hominibus cum aliis creaturis benefaciam.XIu. Sed de predicta turbida nube iterum audiui uocem ipsi imagini respondentem: Tu pessimus laqueus es, que corporalia illa modularis, que cum diuersis facultatibus et substantiis carnali uoluptati assunt.Quedam enim generationes hominum in animo suo ad diuitias ac ad honores seculi se quondam extendebant, et signa in sole et in sideribus querebant, ac se et illos in quibus confidebant deos esse dicebant.Et quid profuit illis hec uanitas? Et ubi nunc sunt diuitie ac honores et regiones eorum?In inferno.Nam meritas penas patiuntur, quoniam in figura Spiritus sancti non sederunt et quoniam illa que celestia erant non desiderabant, sed omnia corporalia et caduca petebant.Ego autem in figura Spiritus sancti sedeo, et in curru preceptorum Dei circulum facio, ac ubique uias eius ambulo, et ipsum patrem inuoco, et carnalia desideria proprie uoluntatis prosterno, et me ipsam ubique manifesto.Sed si carnalibus desideriis grauor, per timorem Dei et per rotam ignis Spiritus sancti cito euigilabo.Et cum populi propter nomen Domini me honorificant et cum omnia sua mihi tradere uolunt, hoc pro nihilo computo, sed tantum ut modice sustenter quero, et dico: Ista a facie Dei me fugant; unde ualde erubesco.Cum enim peccatum per suggestionem me uocat, ipsi hoc responsum do: Tu me non creasti nec me a malo liberare potes: quapropter deceptionem tuam contemno.Nam cum ignea flamma Spiritus sancti me incendit, omnia mundana in me consumuntur, et sic in superno curru omnia celestia pertranseo.ET uidi aliam imaginem elatis pedibus suis in prefatis tenebris pendentem, que caput ut leopardus habebat, sed reliquum corpus eius scorpioni assimilabatur.Et se contra austrum et occidentem uerterat, et dixit:Xu. Orientem abnego, et austrum nolo.Nam oriens omnia habere uult, auster autem omnia sustinere.Sed quid occidens et aquilo obtinebunt? Aurora lucidum solem tenens rutilat, occidens autem tenebras portat.Et potest aquilo quicquam facere? Potest.Nam tenebre solem obscurant, sol autem tenebris non appropinquat, ut eas attenuet.Sic ambo uim suam obtinent.Et aquilo ea que in tenebris mouentur sustinet.uolucres sub celo, et bestie ac pecora in terra quid poterunt?Et pisces in aquis quam possibilitatem in generibus suis habent?Quod possunt faciunt.Et ego cum omnibus istis habito, ac discerno quid sint, et quid facere possint.Nam nobiles et ignobiles, diuites ac pauperes, ut rotam, omnes subuerto.Si unum tantum inspicerem, tedium in illo haberem.Sed in omnibus, quandiu mihi placet, sum.Sed unusquisque, scilicet diues et pauper, nobilis et ignobilis, faciat quod possit.Sic et ego faciam.Nam etiam oriens et auster sic faciunt.XuI. Et iterum audiui de prefata turbida nube uocem huic imagini responsum dantem: Tu horrida et execrabilis, quid loqueris?Num celum ac instrumenta eius destruere poteris? Nullo modo.Sed nec muscam facere potes.Omnia autem obprobria rixando profers.Quod si mille conuicia uerborum ad destructionem alicuius ciuitatis proferres, eam in illis ledere non posses.Num solem et stellas expugnare poteris? Non.Nam puluis fulgoris solis te conculcat.Cum primum pugnare incepisti, in infernum proiciebaris; et plus non facis, quam in creatura uides.In illa enim ministras, ut bos domino suo.Omne quoque masculinum fortitudinem habet ut sol, cui firmamentum et cetera luminaria ut femininum genus subiecta sunt.Tu autem in neutro uales, sed in omnibus inutilis es, quoniam opera Dei scandalizas.Nam illud nihil est, quod omni bono caret.Si reliqua creatura Deum contemneret, sicut tu eam despicis, potestas tamen eius non deficeret: quia potestatem iudicii super te, et super gehennam, et super tenebras, ac super omnia que in eis sunt habet.DEINDE ad sinistram partem prefati uiri conspexi imaginem quasi humanam formam habentem, in cuius capite igneus circulus erat, de quo uelut ignee lingue procedebant, et cuius facies coruscantia fulgura emittebat.Aliam autem formam in ea uidere non poteram, quia marmoreo pallio circumdabatur.Sed et hec contra uitia ista que predicta sunt uociferabatur dicens:XuII. O diabolicarum artium iniquitates pessime, per fortitudinem Dei uos prosternam et delebo, quemadmodum diabolus in prima luce prostratus est; et sicut Goliath et Nabuchodonosor, qui iustitiam Dei delere uolebant, per igneum circulum Spiritus sancti deleti et prostrati, in puluerem redacti sunt.Nam contra omnes causas uiscerum uestrorum, que in omni malo contrahitis, fortis et constans sum, nec mihi resistere poteritis.XuIII. Et iterum uocem de celo sic mihi dicentem audiui: Deus qui terram fundauit et eam uiriditate ad diuersa gramina perfudit, ipsam robore suo tenet, ne in puluerem redacta dissoluatur, quatinus homo de terra formatus et de paradiso expulsus in ea subsistat, et in ea laborans per subiectionem uere obeditionis ad gratiam domini sui redeat; ita quod diabolica uitia sibi assidue aduersantia respuat et quod uirtutes a Deo missas diligat, et creatori suo iugiter adhereat.XIX. Quod et presens uisio testatur, ubi uides quod prefatus uir ad austrum se conuertit, ita quod et austrum et occidentem inspicit: quia omnipotens Deus hominem sua pietate monet, ut lucem summe beatitudinis in ardore et amore uere sanctitatis attendat, et quod illam ardenter diligat, et quod cecitatem et tenebrositatem diabolicarum suggestionum omnino respuat, nec se potestati illius uoluntarie subiciat.XX. Et terra, in qua idem uir a genibus usque ad suras suas est, humorem et uiriditatem ac germen in se habet: quoniam terra quam Deus circumquaque flectendo, deprimendo et eleuando conglutinat, et quam in fortitudine sua sustinet et portat, humorem superiorum, interiorum ac subteriorum aquarum, ne in puluerem redigatur, et etiam uiriditatem omnium nascentium et in iuuentute crescentium, et sucum uiuide uegetationis in se trahentium, ac etiam germen omnium in ea germinantium, et flores uiriditatis fortitudinis sue emittentium in se habet.Et hec quasi floriditas ac decor uirtutis eiusdem uiri est, uelut uirtus ipsius per eam decorata sit; quia eadem terra, cum hominem producit et nutrit, et cum omnia cetera, que in seruitute hominis sunt, sustinet et fouet, quasi flos pulchritudinis ac decor honestatis uirtutis Dei omnia in uirtute sua bene et iuste disponentis apparet, uelut potentia eiusdem Dei per terram honorificetur: quoniam ipsa hominem qui Deum omni tempore laudare et magnificare debet, in omnibus necessitatibus que corporis eius sunt conseruat; et quia etiam reliqua que ad usum hominis respiciunt sustentat, cum illis se ipsam ad fomentum eorum aperit.Nam cum excellentia Dei per hominem laudatur, ipsi Deo quasi per terram, de qua homo est, honor in iustis et sanctis operibus hominum exhibetur.Et hoc etiam ideo fit, quia in diuersis generibus fertilis est: scilicet quoniam omnia formata in terrenis creaturis de terra producuntur, ita quod ipsa diuersorum generum tam ex carne nascentium quam de seminibus suis in semetipsis exurgentium uelut mater est, cum cuncta formam et uitam terrenarum creaturarum habentia de ipsa surrexerint; cum etiam homo qui rationalitate et spiritu intelligentie animatus est de terra factus sit.XXI. Nam ipsa materia operis Dei in homine est, qui materia humanitatis Filii Dei est: quoniam de terra opus illud quod Deus hominem creauit factum materia uirginis illius erat, que in pura et sancta humanitate Filium Dei sine macula edidit.XXII. Sed et sicut terra multa producit, de quibus Deus glorificatur, sic etiam anima hominis, qui felicia opera sectatur, plurima germina uirtutis ad gloriam nominis Dei profert.Anima enim in qua Deus uelut in terra per possibilitatem suam usque ad fortitudinem perfectionis bonorum et sanctorum operum, quasi a genibus usque ad suras est, suspiria et orationem atque sancta opera que ad Deum tendunt, tamquam humorem et uiriditatem ac tamquam germen per gratiam Dei habet; que omnia pulchritudo et ornatus diuine inspirationis quasi floriditas ac decor uirtutis Dei sunt, uelut etiam eadem diuina inspiratio, scilicet uirtus Dei, per illam glorificetur.Nam cum anima in qua Deus est bona opera operatur, gloria ipsius, quoniam ex ipso procedit, celestibus laudibus magnificatur.Ipsa namque anima per gratiam Dei in beatis uiribus et in beatis uirtutibus germinans, quasi in diuersis generibus fertilis est, et opera ipsius tabernacula in celestibus edificant: quia eadem ex ipsa procedunt, quemadmodum formata in terrenis creaturis de terra producuntur.Sed et anima materia bonorum operum et melioris uite uidelicet contemplatiue est, que diuina in uiribus eiusdem anime, quoniam a Deo est, in homine existit, qui etiam iusta et bene composita opera per diuinam iussionem sibimetipsi preparauit et ea facere incepit, que postmodum incarnatus Dei Filius in perfectione beatarum uirtutum et in ostensione uere sanctitatis per semetipsum compleuit; et uita existens uitam in se credentibus dedit.XXIII. uita enim in medio potestatis latuit et silentium habuit, usque dum candida nubes lucem ita obnubilauit, quod illa uix lucebat.Tunc aurora surrexit et solem circumdedit; sed ille radios suos emisit, ac magnam ciuitatem edificauit, ac duodecim luminaria produxit, et in tertia parte dormitionis illos qui in media dormitione dormierunt suscitauit.Quapropter omnes aquile, que in candida nube habitabant et que tabulatum sacrificium inspiciebant, erubuerunt; ubi idem sol speculum sanctitatis in oculo honestatis ostendit.Tunc etiam et nouus mundus in igne apparuit, qui de aqua exiuit, in qua montes et colles perfusi angelicum carmen canunt, ac uidentibus oculis supernum lumen in uera fide attendunt: quoniam Dei Filius in mundum ueniens hec omnia fecit, et credentibus per semetipsum uiam rectitudinis ostendit, quemadmodum etiam Dauid Spiritu sancto inspiratus loquitur dicens:XXIu. In sole posuit tabernaculum suum, et ipse tamquam sponsus procedens de thalamo suo exultauit ut gigas ad currendam uiam.A summo celo egressio eius, et occursus eius usque ad summum eius, nec est qui se abscondat a calore eius.Cuius sensus talis est.Filius Dei in claritate diuinitatis sue carnem ex uirgine induit, que per saluationem in recuperationem alterius uite generis humani tabernaculum existit.Deus enim ardens sol dicitur, qui omnia obscura illuminabat, quando creaturam creauit; de cuius calore uelut tabernaculum caro uirginis feruebat, ita quod homo splendidiore fide et ardentiore caritate ex ipsa processit, quam cum Deus ante ruinam Ade Euam coniungeret.Ipse etiam Deus uirum fortem et feminam debilem creauerat, cuius debilitas mundum generauit.Et diuinitas fortis est, caro autem Filii Dei infirma, per quam mundus in priorem uitam recuperatur.Caro uero ista, immaculata et inuiolata, quemadmodum sponsus processit ex utero uirginis; et hoc etiam ita fecit, quemadmodum etiam in leto gaudio sponsus sponsam suam per desponsationem in cubile cordis sui suscipit, cum etiam in magna dilectione omnes diuitias et omnem honorem suum illi donat.Tunc idem Filius Dei exultauit, et in altitudine diuinitatis, ut gigas, hoc in gaudio suo habuit, quod nec timor nec dubium in ipso erat, quod ab ullo uinceretur et quod ab ullo uictore itinera eius obstruerentur quin festinanter curreret, ut saluatio populi cum uia ueritatis eidem populo per ipsum demonstraretur.Nam a summo Deo egressio eius, cum a Patre exiens ad terram se inclinauit, ita quod homo factus, unicus filius in potestate, unicus filius in opere, unicus filius in liberatione super omnes est.unde etiam cum eadem carne et cum omni opere suo pleniter rediit ad Patrem suum, cum corporaliter ad celos in magnis miraculis ascendit; nec est qui effugere possit calorem diuinitatis eius, quia ipse uerbum Patris omnia creauit, et carnem induens hominem in carne liberauit; et ideo omnia iusto iudicio iudicabit, scilicet minimum cum maximo, nouissimum cum primo, quia per ipsum omnia exierunt.XXu. Sed quod in predicta nebula que diuersa genera uitiorum in se habet, ut prefatum est, nunc etiam octo uitia in imaginibus suis hoc modo uides: hoc est quod in obscura infidelitate damnose perditionis, que multimodas artes diabolice exsufflationis producit, ut superius ostensum est, hic etiam octo uitia in execrabilibus significationibus suis se manifestant, octo beatitudinibus repugnantia; a quibus tamen per diuinam potentiam superantur et in eandem perditionem unde procedunt redire coguntur.XXuI. Prima autem imago iniustitiam significat, gaudio uite carens et prime iniquitati adherens: quoniam ille qui totus iniustus est hanc primam protulit, ut ea que iusta fuerunt et sunt, per ipsam destrueret.Et hec caput ut hinnulus ceruorum habet: quia mentes iniustorum hominum in saltibus peruersitatis sunt, omnem prouidentiam ac intelligentiam bonorum supergradientes, et in preceps euntes; atque cum scientia sua, quam semper in semetipsis ruminant, utiles uideri cupientes.Sed et caudam ut ursus habet: quoniam omnes artes morum illorum in instabilitate nequitie ac in murmure malitie finiuntur, cum omnibus resistere, omnibus repugnare conantur, ubi uero et iusto iudicio deuicti et ad nihilum redacti deiciuntur.Reliquum uero corpus eius porco assimilatur, quia homines iniustitiam sectantes, luto eiusdem uitii inuoluuntur, et in sordibus eius iacent: quoniam opera ipsorum per rugitum iniurie tortuosa, et per iniuriam multorum nefaria, nullam rectitudinem sapientie preuident, nec ullum consilium iustitie ad se trahunt, sed omnia per se ipsos fieri, et secundum uoluntates suas terminari uolunt, et aliis superiores esse contendunt: quemadmodum etiam idem uitium in locutione sua ostendit, ut prefatum est.Iustitia autem illi respondet, et ne homines illam imitentur admonet.XXuII. Sed secunda imago torporem declarat, que hic iniustitiam sequitur, quia iustitiam negligit et quia in fide uigil non est, sed cecitatem mentis habet, ita quod in Deum ueraciter non aspicit.Que puerilem faciem et albos capillos habet, quoniam homines torporem diligentes, in sapientia et discretione, que causas utilitatis postulant, nullam disciplinam per intentionem suam querunt: quia stulti ac instabiles in factis suis sunt, et quasi leuitatem in mentibus suis se habere ostendunt, ubi nullam probitatem, sed lubricam pigritiam diligunt.Et tunica pallidi coloris induitur, in quam brachia et manus suas subduxit, et per quam pedes suos ac cetera membra sua ita obtegit, quod nullam aliam formam in ea discernere uales: quoniam nocturnas et torpentes tenebras negligentie per otiositatem uacantes homines sibi circumdant, in quas etiam fortitudinem quam in operibus suis habere deberent abscondunt, cum bona et fortia facta operari negligunt; et per quas etiam uestigia sua, ubi in uia rectitudinis ambulare debebant, ac ceteras coniunctiones et extensiones operum suorum tali negligentia ac pigritia subtrahunt, quod nulla forma beatarum uirtutum in eis considerari potest.In tedio enim sunt et in tedio uiuunt, nec pro salute anime sollicitantur, nec pro corpore laborant, sed in otio torpentes in quiete se uiuere uelle dicunt, uelut etiam idem uitium in uerbis suis superius demonstrat.Quam fortitudo redarguit, et ne homines in torpore sordescant, sed ut tam aliis quam sibimetipsis in anima et corpore strenue succurrant, et ut manus suas ad opera utilitatis dirigant persuadet, secundum quod etiam hoc modo scriptum est:XXuIII. Mulierem fortem quis inueniet?Procul et de ultimis finibus pretium eius.Confidit in ea cor uiri sui et spoliis non indigebit.Reddet ei bonum et non malum omnibus diebus uite sue.Quesiuit lanam et linum, et operata est consilio manuum suarum.Facta est quasi nauis institoris, de longe portans panem suum.Cuius sensus talis est.Homo qui fidelis esse desiderat, muliebrem leuitatem abiciat, atque uirilem fortitudinem in specie mansuetudinis studiose querendo arripiat, quia tunc quasi procul per gloriam, et quasi de ultimis finibus per famam laus eius orietur, cum propter bona opera ipsius Deus glorificatur.Quapropter etiam confidentiam suam in ipsum illi ponunt, qui maioris uirtutis sunt, ita quod honorem uirtutum ipsi exhibent: quoniam rapina praue usurpationis non indiget, scilicet quod ullam laudem mendaciter sibi usurpet.Tunc et huic reddentur bona merita, et non mala lucra, quandiu sic in bonis operibus durat, quia tam aliis quam sibimetipsi fidelia opera cum iustis laboribus suis congregat.Querit enim lenitatem et duritiam ut operetur, sciens ubi suauis et ubi asper esse debeat: quoniam diligenter considerat quid cuiquam in moribus suis uelut in operibus eius conueniat.Et sic fit portitor cum adiutorio summi datoris, dum aliorum delicta de longe, uelut a uia ueritatis errantia, per subleuamen orationum portat; et dum aliis necessaria uite ac etiam necessaria presentis cursus subministrat, nec sibimet in plurimis et periculosis tentationibus peruersarum inundationum parcit, quatinus omnes se fideliter imitantes ad portum salutis perferat.Nunc etiam iterum et mulierem, scilicet sapientiam mollitiem abicientem ac fortitudine fortem existentem, quis hominum diligens inquisitor inueniet?Nam nec propter tedium nec propter itineris longinquitatem dimittetur quin queratur, donec inueniatur: quoniam ipsa esca est, qua nullus saturari potest, et fulgur quo omnia ornamenta fulgent, ac lapis qui aurum ornat.Omnia etiam que in creaturis discernenda sunt discernit, et in diligentes partes operum ea multipliciter ponit, nec ab his cessat, quia omnis utilitas in ipsa est.Procul enim, in celestibus, et de ultimis finibus, in terrenis, scilicet dum spiritalia et secularia discernit, pretium eius: dum fidelis homo animam suam illa ita appretiatur, quod eam in contemplatiua contemplatione et in actuali actione ad se colligit, dum sapienter agit omnia que facit.Ipsa enim placuit cordi fortissimi ac omnipotentis Dei, in quo necessaria necessitas non est, sed summa plenitudo; qui et in nullum respicit, quod ab eo quicquam accipiat, quia omnibus bonis abundat.unde et idem Deus dat ei omne quod laudabile et gloriosum est, et non contradictionem nominis sui in longitudine dierum quibus cum Deo manet, quoniam ipsa cum illo semper fuit, et cum illo semper permanebit.Sed et ipsa in secreto studio suo quesiuit mansuetudinem sicut lanam, et pietatem sicut linum, et celestia opera fecit cum cauta sollicitudine consilii sui in omnibus operibus que sapienter perpetrauit; cum quibus etiam filios hominum protegit, ne nudi coram Deo ambulent, et in quibus etiam illos otiosos esse non permittit, quia eis plurima opera in quibus operentur demonstrat: quoniam et ipsa semper operari solet.Quapropter ualde fidelis est, in qua fidelitate naui assimilatur, que omnia bona et necessaria hominibus portat; et que illius est, qui faber mundi existens, celeste regnum petentibus pro iustis laboribus suis tribuit.Sed et eadem fidelitas sapientie a fine mundi usque ad finem eius palam portat escam illam, qua omnes qui saluari cupiunt refici debent, ne in uia et labore animarum suarum deficiant, sed ut ea refecti ad plenitudinem satietatis illius perueniant, ubi amplius non esuriant.XXIX. Et uides tertiam imaginem que obliuionem demonstrans hic post torporem incedit: quoniam et in seruitute Dei ac in aliis necessitatibus suis torpentes homines ad hoc tandem perueniunt, quod Deum quasi eum nesciant obliuioni tradunt et quod ad eum propter multas sciscitationes diabolicarum irrisionum uenire non desiderant, sed quod consilia sua in semetipsis pro Deo habent: unde etiam diabolum pro Deo apprehendunt.Cuius caput ut caput stellionis est, et cuius reliquum corpus corpori lacerte assimilatur: quia idem homines hoc uitium diligentes in mentibus et in uoluntatibus suis contumaces sunt, ac omnia opera sua Deo contumaciter opponunt, ita quod etiam omnes actiones suas in preceps et in immoderationem uertunt; quoniam prefatum uitium per inuidiam et per incredulitatem interdum eos hoc modo exterret, quod aliquando nesciunt quid facere possint.Et coram illa nubes apparet, que nigra, turbida ac nebulosa est, et densa alba nube intermixta: quia Deum obliuioni tradentes sibi uarias cogitationes institutionum suarum proponunt, ubi nunc in impietate nigri, nunc in incredulitate turbidi, nunc in diuersa uicissitudine nebulosi sunt; que tamen omnia ipsis uelut in alba nube bene placent, cum cuncta opera sua secundum placitum uoluntatis sue intermiscent, ubi nihil aliud faciunt, quam quod desiderium ipsorum eis ostendit.Quod autem eadem imago anteriores pedes suos supra predictam nubem ponit: hoc est quod illi in quibus obliuio Dei est, uestigia sua, que primum ad salutem animarum suarum dirigere deberent, non ea ad bonum, sed ad malum ponunt, et se in omnibus operibus ac in omnibus itineribus suis in duas uias, scilicet in obliuionem Dei ac in duritiam cordis diuidunt, illa tantum attendentes quo ipsos mens eorum ducit: sicut etiam idem uitium in uerbis suis ostendit, ut predictum est.Sed sanctitas ipsi repugnat, monens ut homines obliuione postposita Deum ueraciter diligant.XXX. Quod autem uides rotam quasi rotam plaustri in prefatis tenebris iacentem, que uelut a uento agitata, ut mola circumfertur: hoc est quod cursus instabilitatis sicut cursus ille qui nec in initio nec in fine suo ullam stabilitatem habet, multis excessibus grauatus ac multis uanitatibus onustatus, in infidelitate torpescit; sed tamen a terrenis tentationibus ita impellitur, quod in nullo statu honestatis permanet, sed quod hac et illac discurrens, omnia uetera instituta in nouam sollicitudinem euertit.Et radiis eius quatuor fustes ad staturam hominis sursum erecti infixi sunt: quoniam retentaculis instabilitatis, quibus ipsa simul continetur, stabilis in instabilitate manens, nec uarias uicissitudines suas deserere uolens, per quatuor partes mundi diuersi mores hominum ad placitum eorum in aperto apparentes imponuntur, cum homines nunc istas nunc illas consuetudines incipiunt, et cum ueteres nouis transformant.Inter quos super eisdem radiis quasi imago hominis stat, que inconstantiam prefigurat: quia in medio diuersorum morum hominum super retentaculis confidentie sue hoc uitium in forma hominis stat; quia homines in actibus suis magis inconstantes quam alie creature inueniuntur.Et illud hec omnia que honestatis sunt recusans, hic obliuionem Dei sequitur: quoniam cum infideles Deum postposuerint et cum eum in obliuionem duxerint, ad inconstantiam conuertuntur, ac diabolica persuasione instabilitatem arripiunt: quia diabolus rectus non est, nec ullam sapientiam ostendit, nec ullam quietem docet, nec moderationem amat, sed semper homines seducit et eos in uarias uicissitudines impellit, quoniam ipse in instabilitate est et instabilitatem diligit, ac illos qui stabiles sunt assidue inquietat.Que de ipsis fustibus utraque manu fustem unum tenet, aliis duobus ad dorsum eius stantibus: quia quosdam mores hominum tam spiritali quam seculari attrectatione in consuetudinem unius delectationis uertit, aliis et spiritaliter et seculariter interim neglectis; quoniam antiquus serpens in hominibus tam Deo quam seculo seruientibus inquietudinem parans, eos nunc mores istos nunc illos habere, et nunc ista facere, nunc illa dimittere per inconstantiam facit.Quod uero cum eadem rota circumfertur, hoc est quod idem uitium in nullo statu permanens, sed semper in instabilitate currens, in omnes uentos se uentilat; et modo ista eligit, modo illa negligit, modo sola uetera in moribus hominum querit, modo sola noua in moribus eorum apprehendit.Capillos autem crispos et nigros habet, quia idem uitium homines ad hoc perducit, quod in mentibus suis multiplicem scientiam se sapere existimant; quam tamen non sapiunt, quoniam in plana rectitudine non pollent, sed quoniam intorta uanitate nigredinem peruersitatis diligunt.Et manus similes anterioribus simie pedibus habet, quia omnia opera sua magis assimilantur elate stultitie quam uere prudentie, cum ipsa decorem prudentie se habere putat, ubi tota in stultitia ambulat; ac pedes similes pedibus accipitris, quoniam in uestigiis suis acritatem ostendit, cum nullum quam placitum suum sequi uult: quia quod uult, hoc sibi eligit, nec utilitatem sed tantum uanitatem aliorum considerat.Quod uero indumentum eius lineis albi ac nigri coloris distinctum est: hoc est quod scandala et contumelias, que sibi in officio suo circumdat, interdum quasi uiam iustitie fallaciter exornat, interdum etiam tramite deceptionis obfuscat, cum modo ista pro retinenda sanctitate, modo illa pro deuitanda iniquitate se facere dicit, pro quo nec gloriam nec honorem sapientium et disciplinatorum consequitur, sed molestam abiectionem illorum qui eam non amant, sed qui ipsam uelut pestilentiam abhorrent.Nam hi qui constantes in omni honestate et probitate sunt, hos qui inconstantiam in dictis et in operibus suis habent, nec perfecte uenerari nec perfecte diligere possunt.Sed quod interdum quoddam rete ad capiendum animalia expandit, sed nihil capit: hoc est quod multotiens conatus suos ad deceptionem utilium hominum dilatat, ubi eos post se trahere laborat, sed hoc perficere non preualet: quoniam illi uacillantes animos non habentes, fixi in bonis et in honestis moribus suis permanent, nec se hoc habere, nec se hoc posse facere existimant, quod nec habent, nec facere poterunt.uitium autem istud causam in qua pendet, illam in estimatione sua tenet, et se non sequentes pro stultis hominibus habet, se uero diligentes aliis sapientiores ac probiores et feliciores esse affirmat: uelut etiam superius in locutione sua demonstrat.Cui constantia respondet, ac eam stultam et uanam esse, et in lacum miseriarum cum sequacibus suis descendere ostendit.XXXI. Quinta autem imago curam terrenorum designat, et inconstantiam hic comitatur: quoniam homines qui in moribus et in operibus suis inconstantes sunt, per instabilitatem quam in mentibus suis frequenter habent, cure terrenorum sepissime inuoluuntur, que et celestibus resistit, nec escam nec refectionem uite querit.Et ut uides, formam hominis scilicet secularium ac terrenarum causarum occupationem, et pallidos capillos habet, id est in insipientia et in magno strepitu errantem animum ubique discurrentem: quia homines hoc uitio insudantes maximam inquietudinem et anime et corporis patiuntur, sed in hac uelut in magna quiete sint delectantur.Nam quod inquietudo aliorum hominum est, hoc quies istorum est; et quod quies aliorum est, hoc inquietudo istorum per hoc uitium est.unde in tenebris quasi in dolio nuda stat, quoniam sensus et corda eorundem hominum nigredini terrenarum sollicitudinum et angustiarum ita impositi et inuoluti sunt, quod nudi a superna beatitudine tanta delectatione eis insistunt, quasi in balneis cum suauitate sedeant.Cum enim nuditatem prime ignorantie diligunt, tunc nec desiderando, nec postulando uestimentum salutis a Deo querunt, quia omnes intentiones et omnia studia sua ad secularia tendunt, et quia his que temporalia et caduca sunt, feruentissima occupatione insistunt: uelut etiam idem uitium in loquela uerborum suorum dicit, ut superius demonstratur.Cui celeste desiderium respondet, et ne homines ea que superna et eterna sunt temporalibus postponant exhortatur.XXXII. Sed sexta imago obstinationem mentis demonstrans, hic curam terrenorum sequitur: quia homines qui se totis terrenis sollicitudinibus infigunt, in obstinationem mentis cadunt, ita quod in cordibus suis, quasi corda ipsorum pice inquinata et conglutinata sint, nullum respectum ad Deum habent, et loquuntur et faciunt uelut Deus non sit: quoniam quod bonum est nesciunt, nec mollitiem pietatis querunt, sed in duritia contumaces contra Deum sunt.Que formam bubali habet, quoniam hoc uitium facit homines duros et asperos in mentibus suis esse, et in altitudinem insecure securitatis ascendere, ita quod nullum consolentur et quod nullam curam in bonitate rationalis scientie ad ullos habeant; sed quod unicuique cum iaculis uerborum et cum amaritudine operum occurrant, neminem regentes, neminem protegentes, sed omnibus quibuscumque potuerint stuporem et timorem incutientes: quemadmodum etiam idem uitium in uerbis suis, ut premonstratum est, profert.Sed compunctio cordis huic resistens, ut homines duritiam deserant et ut ad celestia frequenter suspirent fideliter monet; ostendens etiam ut a Deo postulent, quatinus eos de tempestatibus malignorum spirituum clementer eripiat, quemadmodum et Dauid propheta exorabat, ubi dicebat:XXXIII. Eripe me de luto ut non infigar; libera me ab his qui oderunt me et de profundis aquarum.Non me dimergat tempestas aque, neque absorbeat me profundum, neque urgeat super me puteus os suum.Cuius sensus talis est.Domine Deus, per mansuetudinem gratie tue eripe me peccatorem de putredine, in qua per carnem ortus sum, et que me ad peccatum illud hortatur, per quod duritia illa in me surgit, que te negat, etiam eripiens me a magna concupiscentia carnis mee que lutulenta est: quia primo terrenum me fecisti, sed post casum Ade immundum lutum factus sum, quod ubique uitiose in me pullulat, et in quo uermes repunt, in quibus feditas ac omnis inutilitas est.Sed de ipsa carne uirtuosa uirtute gratie tue aromata bonorum operum redolere deberent, quia caro hominis in humiditate bone et male scientie utilis ac inutilis est, sed illa ad malum declinat.Tu autem, o Deus, abstrahe me de lutulentis actibus, ne in fetore inutilitatis et ne in obliuione illa que me ut spina mortis in perditione figit, inueniar; et in suauissimo odore uirtutum per bonam scientiam fac me idem lutum transcendere, ita ut illud sub pedibus bonorum gressuum meorum conculcem.Sed et libera me ab his qui per odium omnem substantiam, quam in bona scientia mihi dedisti, a me subtrahere uolunt: qui gustus peccatorum sunt; et etiam de profundis casibus eorundem peccatorum que me suffocare tentant, scilicet qui luxurie seruiunt.Non me etiam per ereptionem bonitatis tue dimergat tumultus periculose iniquitatis, qui auaritia est; neque propter consuetudinem prauorum operum absorbeat me guttur antiqui serpentis, quod uelut infernus profundum in obliuione Dei existit; neque urgeat in contritione super me puteus, qui effectus et plenitudo omnium malorum operum in superbia est, os suum: quod mors esse perhibetur; ita ne mors clauso ore hoc modo me constringat, ne sit qui me de ipso eripiat.Et hoc non propter merita mea que parua sunt, o Deus, facies, sed idcirco quoniam benignus es.Nunc autem homo ille beatus est, quem Deus exaudit, et qui hoc donum a Deo habet, quod ab ipso petit ea que petenda sunt.XXXIu. Septima autem imago, ut uides, cupiditatem significat, post obstinationem mentis hic incedens: quoniam cum eadem obstinatio in peruersis mentibus hominum Deum non querit, mox cupiditas ei succedit, que nullum uisum in Deum habet, sed que ubique circueundo et ubique currendo, sicut lupus querit quem deuoret, in inquieta etiam inquietudine alios ledens, et omnia quecumque potest quocumque modo acquirere festinans.Et hec mulieri usque ad crura sua assimilatur, sed crura et pedes suos predictis tenebris ita infigit, quod eos pre eisdem tenebris uidere non potes: quia in mollitie uanitatis omnia concupiscentis usque ad finem illum tendit, quo uestigiis totius iniquitatis infidelitati se hoc modo immergit, quod nec finis nec uestigia ipsius in eadem infidelitate discerni possunt.Nam cupiditas hominibus suis hanc lenitatem uerborum immittit, quod dicunt se pro instanti necessitate non habita conquirere, et conquisita pro superuentura necessitate non dispergere; sed eandem lenitatem ad consummationem huius peruersitatis perducunt, quod ibi nulla bona conspiciuntur, cum congregata nec sibi nec aliis largiuntur.Quod autem caput suum muliebri more uelat, hoc est quod homines eidem uitio insistentes, omnem intentionem suam per deceptionem abscondunt, nullum scire permittentes quid in cordibus suis habeant: quoniam in nulla moderatione, in qua homo celestis et terrestris esse deberet, sunt.Et candida ueste induitur, quia omnem opinionem et institutionem suam utilem et pulchram esse per simulationem demonstrat, et quia omnia quecumque in diuersis rebus et in diuersis supellectibus rapere potest, per bonam et necessariam intentionem se congregare dicit: ut etiam in uerbis suis superius ostendit.Contemptus autem mundi huic repugnat, et ut homines temporalia et caduca fugiant, et ut ad eterna anhelent fideliter persuadet.XXXu. Et uides aliam imaginem discordiam prefigurantem ac hic cupiditatem sequentem: quoniam cum maligni homines multa per cupiditatem querunt, que habere non possunt, discordiam in insania mentis sue incurrunt et ceteros infestant, quemadmodum canis hominem furendo inuadit; ac plurimas dissensiones parantes, in acerbitate et in amaritudine sua dispergunt et dissipant ea que a Deo facta sunt, quia pacem nolunt et quia ualde gaudent, cum alios in uerbis et in factis dilaniant.Que erectis pedibus suis in prefatis tenebris pendet: quia huiusmodi homines hoc uitio instigati, per elationem et contumaciam in itineribus suis ad preuaricationem infidelitatis semper parati sunt, nulli cedentes, nulli parcentes, sed omnia que euertere possunt in contrarietatem commouentes, nec bonum unanimitatis attendentes: quemadmodum illi attenderunt, qui omnia que habebant aliis in bono communia parabant, ut scriptum est:XXXuI. Multitudini credentium erat cor unum et anima una.Nec quisquam eorum que possidebat aliquid suum esse dicebat, sed erant illis omnia communia.Cuius sensus talis est.Multitudini que in fide catholica est multiplicata et igne Spiritus sancti assignata, qui mentes credentium sic aspergit, quod in unitate speculi uere fidei Deum uident, esse debet cor unum in unitate uere Trinitatis, in qua ita ardeant, quod non in alium nisi in solum Deum respiciant.Sed et ipsis esse debet anima una in ardentissimo amore illo, quo omnia regna mundi contemnant et quo etiam penas sibi occurrentes pro nihilo computent: quia cum caro in culmen officiorum anime ascendit, merito ab officiis carnis caro affligitur.Et propter hoc etiam in omnibus his gaudeant, quia non diuites, sed pauperes esse uolunt.Et quoniam cinereas diuitias que per auaritiam mortue sunt, spernunt, etiam hoc modo nullus eorum quicquam secundum uoluntatem suam habeat, sed omnia que per donum Dei habet, cum Deo possideat; nec aliquid sua uirtute sibi adesse dicat, sed a Deo qui bonis omnia bona dat.Que sunt illa? ueritas et iustitia, quibus omnia bona implicantur.Iste enim mutum deum habere nolunt, qui omnia bona abnegat et qui omnia mala sibi attrahit.Et sic erunt illis qui Deum diligunt et qui uitam habere uolunt, omnia communia, quoniam proprietatem uoluntatis sue deserunt et quia nullam proprietatem habere uolunt: quoniam proprietas uoluntatis hominum alienos deos querit, et omnem sanctitatem a se repellit, quia a se ipsa per se subsistere uult.Deus autem hominem creauit et omnem creaturam illi subiecit, sed homo nullam potestatem in eis habet, nisi secundum quod Deus illi permittit; quoniam quod homo hodie habet, hoc illi Deus iusto iudicio suo cras subtrahit, siue hoc idem homo uelit, siue nolit: quia omnia a Deo subsistunt et quia omnia in Deo sunt, qui cuncta recte disponit.unde et caput ut leopardus habet, quoniam omnem uoluntatem iniquorum hominum ad duplicem insaniam perducit, cum eos uerbo et opere furere et bacchari facit, et cum omnibus tam quietis quam inquietis, et in occulto et in aperto, per insidias furoris sui horrorem et terrorem inquietudinis incutit; per hoc diabolum a quo procedit imitans, qui malignis suggestionibus suis omnes inquietat et disturbat.Sed reliquum corpus eius scorpioni assimilatur: quia omne quod agit ueneno mortis plenum est, quoniam non aliud quam pericula infelicitatis et mortis tractat.Quod autem contra austrum et occidentem se uertit, hoc est quod uirtutibus in amore celestium ardentibus se opponit, et quod diabolicis artibus omnia quecumque potest subuertens assistit, sicut etiam in dictis suis, ut premonstratum est, declarat.Sed concordia illi responsum dat, ac eam in infernum proiectam esse manifestat.XXXuII. Deinde quoque ad sinistram partem predicti uiri conspicis imaginem quasi humanam formam habentem: quia iniquitates ille que quasi ad sinistram in obliuione omnipotentis Dei sunt, per iustum iudicium zeli Dei diiudicantur: quoniam in preuaricatione hominum committuntur.Iustum enim Dei iudicium queque iniusta iuste diiudicat.In cuius capite igneus circulus est, de quo uelut ignee lingue procedunt: quia zelus Dei a principio mundi exardescens et circuitum profundorum iudiciorum suorum in primo cadente angelo percurrens, omne scelus calore cupiditatis succensum et per rationalem creaturam commissum comburit, nec aliquid non examinatum relinquit.Cuius facies quoque coruscantia fulgura emittit: quoniam diuina ultio uoluntatem purgationum suarum manifeste et elucide demonstrat, cum unumquemque secundum quod promeruit, aliis cernentibus, aperte flagellat.Quod autem aliam formam in ea uidere non potes, quia marmoreo pallio circumdatur: hoc est quod profunda iudicia in zelo Dei fine tenus considerari non possunt, quoniam tam inuincibili fortitudine circumteguntur, quod examinari aut emolliri non ualent, quin officia sua secundum quod iustum est exerceant: quia omnia in rectitudine penetrant, que per penitentiam excussa et purgata non sunt.Nam quod penitentia purgat, zelus Dei non examinat, quoniam penitentia ignis et flagellum ipsius est; quod uero penitentia non excoquit, idem zelus consumit.XXXuIII. unde etiam fidelis homo, qui castigationes Dei in semetipso expertus easdem castigationes timet, sciens quod non delinquenti, sed penitenti parcetur, intra se gemebundo corde dicat: 'O Deus, qui omnia nosti et omnia bona perfecisti, cum pecco, in concupiscentia peccatorum meorum paueo; et cum per penitentiam in anima mea me recognosco, penitentiam illam non perficio, et hoc timeo; ac cum in lasciuia uias et itinera uoluntatis mee pertranseo, paueo; et cum peccata in senectutem perduco, uel cum peccati tedium pre dolore et pre tristitia habeo, illa idcirco non dimitto: et hoc timeo.Et cur hoc? Quoniam scio que et qualia sunt.Quid est hoc? Nam rota illa sum, que interdum ad aquilonem, interdum ad orientem, interdum ad austrum, interdum etiam ad occidentem rotatur.Cum enim sentio peccatum illud, quo in primo originali peccato conceptus sum, hoc aut cogitando aut loquendo aut operando traho in me.Sed cum anima mea reminiscitur unde sit, hordeum operum meorum de tritico cribro, et tamen hoc ad plenum non facio, quia caro et sanguis sum.Cum autem ad illicita gaudia uado, que me per incitamenta carnis sicut hinnulum saltare faciunt, frenum in eis non habeo.Sed etiam cum per senectutem in tedium peccatorum uado, ita quod me amplius peccare non delectat, uitam meam protrahi uolo, quatinus peccata mea emendem: quod tamen non perficio.Et sic in omnibus istis quemadmodum rota in instabilitate circumuoluor.unde etiam, o Deus, in his causis abhorreo cuncta peccata mea, quocumque modo ea facio, sciens in anima mea quod nulli parcis, qui se tibi proterue in peccatis opponit: quia primum preuaricantem angelum in infernum proiecisti, et quia hominem post lapsum in exilium posuisti, et quia unamquamque iniquitatem secundum merita sua in stabulum contritionis sue repellis.Fiduciam autem in hoc habeo, quod celum rupisti et quod carnem induisti: propter quod delinquens et peccans pars tibi derelicta est, quia illam in misericordia tua per penitentiam abluis; quapropter et ego penitens a peccatis meis per te ablutus uiuam.XXXIX. Sed et predicta imago contra uitia ista que predicta sunt, uociferatur: quia zelus Dei aduersus suggestiones malignorum spirituum, a quibus in manifesto homines fatigantur clamat, eas in diabolicis iniquitatibus per uirtutem superni iudicis compescens et exterminans; sicut etiam idem antiquus inuasor ac quidam membrorum ipsius ueram iustitiam abicientes, per igneam diuinam ultionem prostrati, ad nihilum computati sunt: quoniam contra omnes artes insidiarum suarum, quas in omnibus malis habent, fortis et inuincibilis idem zelus Dei est, nec ipsi resistere ualebunt, quia lux tenebras opprimet, ac ea que bona sunt mala destruent, quoniam omnia Deo subiecta sunt.XL. Cum autem homo se ipsum pro peccatis suis punit et cum peccare desinit, zelus Domini minus eum ferit: quia ille sibimetipsi non pepercit, et quia hoc abiecit, in quo prius delectabatur.Et istud alia uia est, que hominem ad aliam uitam ducit.Quomodo?XLI. Quandocumque enim homo peccata sua recognoscendo deserit, Deum scit; et quando per suspiria anime ad Deum suspirat, Deum uidet; et quando iusta et sancta opera edificare inceperit, angelicum ordinem colit; ac quando bonus rumor bonorum operum inter homines ab ipso uolat, cum cherubin secreta Dei scribit.Quod diabolus uidens erubescit: quoniam homo peccata sua deserit et ad creatorem suum redit, quod ipse in peruersitate nequitie sue induratus facere non uult.Fidelis autem homo ad Deum recurrat, et ipsi gloriam de tota salute uite sue referat: quia iustum est ut creatori suo piam et sanctam deuotionem cordis sui ostendat, quemadmodum etiam Psalmista exhortatur dicens:XLII. Afferte Domino gloriam et honorem, afferte Domino gloriam nominis eius; adorate Dominum in atrio sancto eius.Cuius sensus talis est.uos qui mala deuitare et bona facere desideratis, afferte omni deuotione dominatori cunctorum gloriam in recta fide, et honorem in seruitio iustitie: scilicet cum rectam fidem habentes, eam beatis operibus adimpletis.Afferte etiam et eidem Domino gloriam, cum eum Deum uestrum nominatis; et cum eum Deum nominantes, ipsum uerum Deum esse ueraciter creditis, et cum bona opera secundum ipsum operamini: quoniam ad imaginem et similitudinem suam facti estis.Quapropter adorate etiam flexa mente ac flexo corpore eundem dominatorem omnium in uniuersis ecclesiasticis institutis, que sancta sunt, quia ad sedem maiestatis eius pertingunt; et hoc etiam facite per abstinentiam et castitatem ac per ceteras uirtutes que in atrio ipsius ambulant; atque celestem harmoniam ac angelicum ordinem imitantes, ipsum fideliter colite.Hec sancta et fidelis anima dum adhuc in corpore manet faciat, ac diabolum cum persuasionibus suis fugiat, creatori que suo adhereat, et ab illis que eam suffocare laborant festinanter declinet.Qui autem uite desiderium habet, in illo uerba hec percipiat, ac ea in interius cubiculum cordis sui recondat.ET ECCE alios prefate multitudinis uidi spiritus qui uociferabantur dicentes: 'Lucifer quod sibi placuerit faciet, et nos cum illo; nec ipse nec nos aliud faciemus'.Isti hominibus iniustitiam proponunt, et ne quisquam ulli quod suum est tribuat persuadent.XLIII. Et uidi horrendum locum igneis spinis et tribulis ac pessimis uermibus plenum, per que omnia maligni spiritus animas illorum igneis flagellis agitabant, qui dum in seculo in corporibus suis fuissent, iniustitie omnibus modis institerant.Nam quia iniustitiam factis et dictis ubique tenuerant, spinis et tribulis istis puniebantur; et quia in illa amaritudinem seruauerant, eisdem uermibus torquebantur; et quoniam nulli per iniustitiam pepercerant, a malignis spiritibus igneis flagellis affligebantur.Et uidi, et intellexi hec.XLIu. Et iterum de predicta uiuente luce audiui uocem mihi dicentem: Hec que uides uera sunt, et ut ea uides ita sunt.Quapropter homines qui hos pessimos spiritus uoluerint superare et penas huius uitii effugere, omnem iniustitiam de se proiciant, et ieiunia et uerbera sustineant, purissimis quoque orationibus attente insistant; et hoc secundum quod a presidente animarum suarum rectore eis demonstratur faciant.XLu. Quicumque enim iniustitiam diligunt et eam tenent, in dextera et in sinistra ceteris hominibus adulantur, sed magistros suos non audiunt, et nec legem amant, nec instituta legis seruare uolunt, sed unaqueque que diligunt sibi pro lege constituunt, quandiu uolunt.Iniustitia namque sicut nox est, in qua luna defecit et in qua stelle non lucent: quoniam ut in nocte ista nec in luna nec in stellis obtenebratis tempora discerni poterunt, ita etiam nec in iniustitia ullus ordo equitatis reperietur.Sed et ipsa ut incoctus et insulsus cibus est, quia sine doctrina scientie incocta est, et quia sine sapientia insulsa est.Nam et leto sono rationalitatis caret, quoniam rationalitas sonum laudis et citharizantem letitiam qua laudet Deum habet, in qua etiam fidelis homo omni annisu mentis et corporis, et in spiritu humilitatis ac in corde contritionis, eundem creatorem suum magnificet, qui a creatura sua digne laudandus est.unde et ego qui omnia feci dico.XLuI. uos qui celestis Ierusalem participes esse uultis, laudate creatorem uestrum in sono fidei, que laudabili sono in comprehensione rationalitatis per omnia opera Dei sonat, quomodo de unoquoque bono laudem Deo dicat.Rationalitas namque uelut tuba cum uiua uoce est, que infra se officia sua habet, que per diuersas artes in creaturas dispensat, quatinus eedem creature ipsi hoc modo assistant, ut bonum et fortem sonum reddant: quia rationalitas per sonum uiue uocis sue illa que uiuum sonum non habent, se cum resonare facit.Ipsa enim de prima inspiratione, qua Deus animam homini inspirauit, modum iubilationis in se tenet.Et ideo laudate Deum in pura et in conueniente scientia illa, que creaturam sibi consonam parat; et in suaui ac in profunda sapientia, que omnia secundum iustam dispensationem sapienter disponit, uidelicet cum in animo hominis celestia sapienter discernit, et cum terrestria suauiter sentit.Sed et anima hominis symphoniam in se habet et symphonizans est, unde etiam multotiens planctus educit, cum symphoniam audit, quoniam de patria in exilium se missam meminit.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.ALIOS QuOQuE eiusdem multitudinis uidi spiritus, quos etiam sic uociferantes audiui: 'Quis aut quid Deus sit nescimus, sed quem et quod uidemus scimus'.Et hi homines ad torporem inducunt, et ut in omnibus tepidi sint eos exhortantur.XLuII. Et tenebrosum erem igne permixtum uidi, in quo maligni spiritus animas illorum qui in corporibus suis torporem dilexerant, hac et illac igneis fustibus propulsas discurrere faciebant.Nam propter torporem quem in se habuerant, in tenebroso ere isto erant; et propter stultitiam qua Deum pro nihilo computauerant, ignem eius sentiebant; et propter pigritiam qua iustis operibus non laborauerant, infestationes malignorum spirituum sustinebant.Et uidi, et intellexi hec.XLuIII. Et iterum de prefata uiuente luce uocem mihi dicentem audiui: Hec que uides uera sunt.Sed et homines, si spiritus ad torporem eos exhortantes studuerint declinare et penas torporis effugere, ieiuniis et uerberibus se castigent, ac purissimis orationibus tedium torporis de se excutientes, cum acumine probitatis Deo seruiant.XLIX. Torpor namque consortium quorundam animalium habet, que nec agilitatem in bono nec agilitatem in malo habent, sed que in pigritia iacent.Ipse enim Deum nec timet nec amat, quia in timore eum non gustat, nec in amore cum eo symphonizat, nec in laboribus rationalitatis ut homo operatur, nec in spiramine anime Deum exorat.Nam sicut inutilis er est, qui fructus terre arefacit.unde et in semetipso dicit: 'Si Deus est, Deus sit.Nam ipse laboris mei indigus non est.Ego enim nihil amplius quam uiuere cupio'.Et sic torpor bonum operari postponit.Sed magna stultitia in homine illo est, qui Deum qui omnia creauit, et cuius regni finis non erit, nec uenerari nec diligere querit; sed sapientia in illo est, qui hunc a quo corpus et animam habet, in speculo cordis sui iugiter intuetur.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.SED ET ALIOS eiusdem multitudinis uidi spiritus, qui omnes magnis clamoribus uociferabantur, dicentes: 'Eamus, eamus, et illuc ire festinemus, quo ire debemus'.Isti homines ad obliuionem Dei trahunt, et ne creatoris sui nec operum eius recordentur persuadent.L. Et uidi uallem magnam, longitudinem et latitudinem multam habentem, ac maximo igne et immundissimo fetore plenam, in qua etiam plurimi uermes horribilis forme discurrebant.In hac anime illorum puniebantur, qui in seculo uiuentes timorem et amorem orem Dei obliuioni tradiderant, nec quid facerent scire aut intelligere uoluerant.Quia enim infidelitatem in cordibus suis habuerant, in ualle ista erant; et quia impietatem dilexerant, in igne hoc ardebant; et quia Deo resistere tentauerant, fetorem istum sentiebant; et quia plurimas aduersitates dolositatum in se collegerant, a prefatis uermibus torquebantur.Et uidi, et intellexi hec.LI. Et de prefata uiuente luce audiui uocem iterum mihi dicentem: Hec que uides uera sunt, et ut ea uides ita sunt.unde homines Deum in obliuionem tenentes, malignos spiritus ad obliuionem eos pertrahentes fugiant, et ad cor suum redeant, et ad creatorem suum et ad opera illius respiciant; et ne prefatis penis puniantur, per aliquod tempus ab hominibus se separent, et asperitate uestium ac ieiuniis et flagellis secundum iussionem sibi presidentis rectoris se castigent.LII. Nam obliuio Dei pessimas cogitationes hominibus immittit, et eis persuadet ut dicant: 'Quomodo Deum scire possemus, quem numquam uidimus?Et quomodo hoc attendere ualeremus, quod numquam intuebamur?'Homo qui talia loquitur creatoris sui non meminit, quoniam tenebre infidelitatis cor eius circumdederunt.Quando enim homo lapsus est, omnis creatura cum eo obnubilata est.Deus quippe hominem totum lucidum creauerat, ita quod ille lumen purissimi etheris uidit et quod carmen angelicum cognouit; ac eum tanta claritate induerat, quod etiam magno splendore lucebat.Sed hoc totum iussionem Dei transgrediendo perdidit, unde et elementa cum eo in peius commutata sunt; sed tamen aliquid luminis in se habuerunt, quoniam peccatum quod homo fecerat, illa per transgressionem non perpetrauerant.Quapropter homo Deum intelligat et eum ad intima cordis sui reducat, sciens quod non per alium quam per Deum, qui omnem creaturam procedere fecit, creatus est; ac eum in memoria bone scientie semper teneat, quemadmodum dum scriptum est:LIII. Memento creatoris tui in diebus iuuentutis tue, antequam ueniat tempus afflictionis tue et reuertatur puluis in terram suam, unde erat, et spiritus redeat ad Dominum qui dedit illum.Quod etiam sic intelligendum est.Tu qui gloriosam uitam et requiem eternitatis habere desideras, in bonis et sanctis operibus memento illius qui te creauit; et hoc etiam facies in diebus germinantis uite tue, in quibus crescis et procedis in sanctitate, antequam tibi occurrat tempus illud quo sanguis et caro tua deficiant, et ossa tua denudentur, et antequam reuertatur cinis corporis tui in puluerem terre de qua factus es, in alienam uitam mutatus; et antequam spiritus qui corpus tuum uegetat, idem corpus deserendo redeat ad dominatorem cunctorum, qui eidem corpori tuo dedit ipsum secundum gratie sue dispositionem.Nam Deus ut faber est, qui folle ignem examinat, et qui eum undique circumuertit, ut opus suum pleniter perficiatur.Cum autem spiritus hominis recto modo cursu bonorum operum dirigitur, ut ad indeficientem eternitatem gaudiorum reuertatur, purissimum lumen uidebit et angelicum carmen audiet, quod Adam uidit et audiuit, antequam transgressionem mortalitatis adiret; et sic maximo desiderio uestimentum quod exuit requiret, quatinus pariter cum ipso gaudeat.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.ALIOS QuOQuE eiusdem multitudinis uidi spiritus, quos etiam sic uociferantes audiui: 'Arte nostra omnia inquiremus, et omnia obtinebimus'.Et hi homines ut inconstantes sint exhortantur, ac eis inconstantiam ubique proponunt.LIu. Et uidi ignem magnum in quo plurimi et diuersi uermes diuersas formas habentes erant, et in quo anime illorum puniebantur, qui dum in corporibus suis fuissent, in uerbis et in operibus suis inconstantiam sibi attraxerant.Nam propter inconstantiam qua multos audacter deceperant, in igne isto ardebant; et propter multiplicem dolositatem, quam cum uanitate in se habuerant, a prefatis uermibus torquebantur.Et uidi, et intellexi hec.Lu. Et de prefata uiuente luce iterum uocem audiui dicentem ad me: Hec que uides uera sunt.Homines autem qui pessimos spiritus ad inconstantiam eos exhortantes de se uoluerint fugare, et penas eius effugere desiderauerint: si seculares sunt, ad spiritalem uitam se colligant; uel si spiritales sunt, in eadem conuersatione sua cum omni disciplina ueritatis acrius se solito coerceant, quatinus nequitiam uitii huius de se abiciant.Illud enim in hominibus sic loquitur dicens.LuI. Quomodo per uiam unam incederem, cum mihi res una non ostendatur, et cum pascua in quibus pascar mihi non dentur?ubi fidem quero, ibi illam non inuenio; et quos amicos meos estimo, inimici mei sunt; et in quibus amicitiam inuenio, uix mihi adherent: et ob hoc nullomodo pactum stabilitatis habere possum.Nam quomodo unusquisque se mihi ostendit, sic me illi exhibebo; et si me illis plus subicerem, omnes me conculcarent.Ego laudo quod laudare uolo, et despicio quod mihi uile uidetur, et abscondo me ab illo quem timeo, et sic omnia secundum uoluntatem meam retineo; quemadmodum Iudei fecerunt, qui Moysen audierunt, quem postea audire noluerunt, sed quod uiderunt, hoc audierunt et crediderunt; et sicut Balaam fecit, qui Iudeos laudauit et alios sibi amicos parauit; et ut pagani fecerunt, qui in idolis plurima reperierunt, que inuenire uoluerunt.Que probare possum probo, et in multa sciscitatione multa perquiro, et in omnibus his aliquam partem teneo, ne deficiam: quia si hoc non facerem, quid essem nescirem.Nam celum mihi non loquitur, terra mihi non succurrit, nec ulla alia creatura mihi dicit ut cum ipsa pergam'.Sic inconstantia in omnibus quibus presidet loquitur: quoniam oculi eius ceci sunt ad fidem, et aures eius surde ad ueritatem, ac lingua eius muta ad legalia precepta, et cor ipsius ad amorem Dei lapideum.Nec enim ad Deum nec ad homines fidem habet, sed similis est simulacro quod Deum negligit et quod homines per multos sibilos seducit et decipit.Hanc qui Deum diligunt et qui homines uerentur fugiant, et simulationem deceptionis de se proiciant; nec aliud quam quod tam secundum homines quam secundum Deum stabile et firmum est aggrediantur.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.ET ALIOS predicte multitudinis uidi spiritus, qui omnes clamabant dicentes: 'Celum inhabitabimus, quia Lucifer in honore suo consistet'.Isti homines ad curam terrenorum ducunt, et quod omnino terrenis insistant persuadent.LuII. Et uidi ignem magnum nigram flammam in se habentem ac plurimis uermibus redundantem, in quo etiam anime illorum erant, qui in seculo uiuentes celestia postposuerant, et omni annisu curam terrenorum arripuerant; et in eo de loco ad locum uelut a uento proiciebantur.Quia enim in tenebrositate incredulitatis Deum neglexerant, cum terrenis inhiabant, ignem hunc nigrum sentiebant; et quia auaram duritiam in eadem cura habuerant, a prefatis uermibus torquebantur; et quoniam ab ea non cessauerant, in eodem igne hac et illac cum afflictione iactabantur.Et uidi, et intellexi hec.LuIII. Et iterum de prefata uiuente luce audiui uocem mihi dicentem: Hec que uides uera sunt, et ut ea uides ita sunt.Quapropter homines qui cure terrenorum insudant, si spiritus ad illam eos exhortantes uoluerint superare, et prefatas penas deuitare, ieiuniis et flagellis secundum iussionem sibi presidentis rectoris se castigent, et corda sua ad celestia reducant.Nam qui curam terrenorum diligunt, intra se insipienter dicunt:LIX. Creaturam que nobis ad usum nostrum creata est inspiciemus et attendemus, quoniam illa nos cibat et uestit.Deus ergo quod sibi placet faciat.Si enim causas nostras ita in Deum poneremus, quod curam terrenorum non haberemus, cito deficeremus.Et quid tunc essemus? uolucribus scilicet similes, qui facies suas in speculo aquarum inspiciunt, et cum nihil aliud attendunt, cito moriuntur.Postquam enim mortui fuerimus, cum creaturis amodo non erimus, sed uitam illam quam Deus post mortem nostram nobis donauerit habebimus.Nam si creaturis communicauerimus et queque ab eis sciscitati fuerimus, culpabile non est, quia Deus eas sic creauit.Si enim ad usus nostros create non essent, et si istas tunc diligeremus, ualde peccaremus.Nulla quippe in eis requirimus, nisi que Deus nobis donauerit.Qui namque equum suum infrenem currere permittit, non quiete sed periculose incedit.Et si nos curam terrenorum in usu non haberemus, terra spinas et tribulos germinaret; et in hoc peccaremus, quoniam illa cuncta animalia pascet, et quoniam planas uias et non periculosas habebit.Hoc modo illi in corporibus suis loquuntur, qui omne studium et omnem curam suam ad presentem uitam et non ad futuram ponunt, quemadmodum auari et infideles Iudei fecerunt, qui Filium meum quem pro salute hominum in mundum misi neglexerunt, et uerba eius subsannantes, ipsum per mortem omnino delere conati sunt.Sed fidelis homo aratrum cum bubus sic apprehendat, ut tamen ad Deum aspiciat, qui uiriditatem et omnes fructus terre dat; et sic per precepta magistri incedat, ut terrena colens celestia non deserat.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.ALIOS QuOQuE eiusdem multitudinis spiritus uidi, quos etiam magno clamore uociferantes audiui: 'Quis est Deus iste, qui nobis tanta certamina infert?'Et hi cordibus hominum obstinationem ostendunt, et ut ad cunctos obstinatam mentem habeant eos exhortantur.LX. Et uidi tenebras pice et sulphure ardentes, in quibus anime illorum magnum planctum habentes puniebantur, qui dum in corporibus suis essent, obstinationem mentis sibi imposuerant.Nam quoniam contra Deum duritiam in se habuerant, in his tenebris ardebant; et quoniam uirtutibus non communicauerant, picem sustinebant; et quoniam beniuolentiam a se proiecerant, pene sulphuris eos ledebant; et quoniam suspiria de cordibus suis ad Deum non traxerant, planctum magnum sustinebant.Et uidi, et intellexi hec.LXI. Et de prefata uiuente luce iterum uocem audiui dicentem ad me: Hec que uides uera sunt.Sed homines qui obstinationem mentis in se habent, illam de se abiciant, ac malignos spiritus qui illam sibi proponunt negligant; et ne penis eius affligantur, ieiuniis et flagellis se castigent, ac genuum flexionibus Deum sibi propitium faciant.LXII. Qui enim obstinationem in se colligunt mortuis assimilantur, qui nec uident nec audiunt, nec qui per inspirationem Dei mouentur.Obstinatio namque praua et nequam est, nec a duritia illa quam in se habet molliri aut moueri uult; sed sicut talpa terram eicit, sic ipsa queque bona euertit, quia nihil sibi placet, nisi quod ipsa eligit; et uelut fauilla est, que dum extenditur et in altum spargitur, euanescit: quoniam dum ipsa non uirtuosam scientiam, sed immobilem nequitiam inspicit, ad nihilum redigitur.LXIII. Nam timorem hunc non habet, quem Iob seruus meus habuit, qui omnia patienter sustinuit, que in eo fieri permisi.Et quoniam hunc ualde amaui, multas tribulationes super ipsum posui, quia patientiam et magnam beniuolentiam in eo cognoui.Patientia quippe eius floruit, et beniuolentia ipsius ad me ascendit, quia omnia sua mihi tradidit et quia contra me non frenduit.Sed ista obstinatio non habet, quoniam dura ut lapis est, et arida uelut terra que sine fructu est; quod illi fugiant qui Deo adherere et superna premia capere desiderant.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.SED ALIOS prefate multitudinis spiritus uidi, qui omnes uociferabantur dicentes: 'Que utilitas in una re consistit?Hec namque que querimus, in uno Deo inuenire non possumus; et idcirco ubique circumspiciemus, et quecumque uoluerimus, illa trahemus ad nos'.Isti homines ad cupiditatem exhortantur, et quod in omnibus rebus cupidi sint, eis demonstrant.LXIu. Et uidi magnam longitudinem et latitudinem et profunditatem aquarum maximo ardore ignis feruentium, in quibus pessimi uermes et plurimi maligni spiritus fuerunt.In his autem penis anime illorum affligebantur, qui in seculo uiuentes cupiditatem dilexerant, et eam omnibus modis sibi attraxerant.Nam propter insatiabilem cupiditatem quam in se habuerant, earundem aquarum feruorem sentiebant; et propter acerbitatem eiusdem cupiditatis a uermibus istis affligebantur; ac propter studium quo eidem uitio insudauerant, ab his malignis spiritibus igneis furcis prefatis aquis immergebantur.Et uidi, et intellexi hec.LXu. Et iterum de prefata uiuente luce audiui uocem mihi dicentem: Hec que uides uera sunt, et ut ea uides ita sunt.unde homines si spiritus qui eos ad cupiditatem pertrahunt studuerint superare, et penas eiusdem uitii euadere, ieiuniis et uerberibus se castigent, ac elemosynis eadem peccata redimant.LXuI. Nam cupiditas nec caritatem ad Deum, nec fidelem fiduciam ad homines habet, sed omnia que potest rapit, omnia que potest capit, et aliena sibi libenter attrahit, ac nimietatem in mente et in uentre, et in omnibus operibus ac in omnibus rebus suis tenet.Canibus etiam qui undique discurrunt, et non saturantur, similis est; et etiam immunde aui assimilatur, que in inquietudine et in uoracitate est; et squalidos mores habens medicinales mores honestatis fugit, ac in effusione uituperationis multorum est: unde et Deum nescit, sed ad illa que aliena sunt respicit.Sed qui mortem fugiunt et Deum diligunt, et qui gaudia eterne repromissionis adipisci querunt, superfluitatem cupiditatis abiciant, et omnia que agunt tam secundum seculum quam secundum Deum moderentur.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.uIDI QuOQuE alios spiritus eiusdem multitudinis, quos etiam magno clamore uociferantes audiui: 'Lucifer dominus noster est; et nullus cum apud illum sumus, nos expugnabit'.Hi enim hominibus discordiam proponunt, ac eis ut discordes sint et ut concordiam uirtutum fugiant persuadent.LXuII. Et maximum ignem uidi, iuxta quem densissime tenebre apparuerunt, in quibus uermes horrende forme fuerunt, et in quibus etiam plurimi maligni spiritus discurrebant.Et in penis istis anime illorum puniebantur, qui dum in corporibus suis fuissent, concordiam sanctitatis neglexerant et discordiam sibi associauerant, ita quod de eodem igne ad predictas tenebras transire et de eisdem tenebris ad ignem redire, malignis spiritibus eas semper impellentibus, cogebantur.Quia enim omne malum per discordiam suscitauerant, in eodem igne urebantur; et quia multis hoc modo lesionem intulerant, in tenebris istis torquebantur; et quia crudelitatem in se habuerant, a prefatis uermibus affligebantur; et quia per idem uitium plurimos errare fecerant, de igne ad tenebras et de tenebris ad ignem transire per malignos spiritus compellebantur.Et uidi, et intellexi hec.LXuIII. Et de prefata uiuente luce audiui uocem iterum dicentem ad me: Hec que uides uera sunt; et ut ea uides ita sunt, et plura sunt.Sed homines qui spiritus eos ad discordiam pertrahentes declinare uoluerint, et qui penas eiusdem uitii effugere optauerint, cilicio et asperrimis ieiuniis et durissimis uerberibus cum iustitia se affligant, ac queque mollia corpori suo deuitent.LXIX. Qui enim discordiam diligunt, et qui ei adherere semper festinant, a maligno spiritu fatigati sunt, unde et in hac nequitia sua ad tormenta internecionis transire iubebuntur.Nam discordia adiutrix serpentine malitie est et libenter susurrat, ac diuersa consilia tractat et bona consilia dissipat, et facta aliorum exprobrat ac improbitate aliorum frendet.Et ipsa sapientiam esse scit, sed eam imitari negligit; et plena maledictionis existens, cum pessimis malis celum tetigit, quando serpentem in paradisum misit, qui hominem ueste innocentie exspoliauit, cum illum similem Deo fieri dixit.Sed et sapientiam deridet, et bonos ac rectos mores dissipat, et turres uirtutum mouere tentat; ubi ludos excitat, in quibus iram edificat et in quibus magnas ruinas ad se colligit, de quibus omnibus se libenter excusat.Et cum omnia hec fecerit, aliis quos sepe commouit dicit: 'Fatui, quid facitis?'Et tunc sanctitatem se ferre dicit, et hoc cum illusione facit, quemadmodum ille sanctitatis illusor existeret, qui sancta uasa in platea, ut ibi illuderentur, portaret; et sic eam in sacrilegium computat.Hoc etiam modo diabolus hominem decepit.Sed et postquam discordia plurimas iniquitates ad se collegerit, eas cum blasphemiis deuorat, ac eas sic in confusionem et in obprobrium ducit, uelut illas numquam ad se collegisset.Simplex autem homo qui se peccato simpliciter inuoluit, ista non cognoscit, quapropter et Deus illum non spernit, cum ipsum ad penitentiam ducit; ubi discors et impenitens homo in ira Dei in magno casu cadit, quoniam timorem Dei non habens retro incedit, cum iustam uiam contemnit.Idem quoque uitium opus suum pleniter perfecit, quando Iudei Filium meum in humanitate sua uiderunt et mirabilia eius cognouerunt, sed per nequitiam cordis sui ab eo recesserunt, et se ipsos in mortem precipitauerunt, quemadmodum scriptum est:LXX. Abierunt retrorsum et ceciderunt in terram.Quod etiam sic intelligendum est.Illi qui ueritatem abnegant, et Satanan in contrariis operibus imitantur, uadunt in interitum retro incedentes, cum oculos fidei in semetipsis claudunt; unde etiam cadunt in pessimas tentationes que eos ad internecionem impellunt.Sed ut Deus in nouissimo die homines ad immortalem uitam excitat, sic etiam et nunc per penitentiam eos ad uitam resuscitat: quoniam illi qui in corporibus suis commissa sua deflent, dum anime eorum corporibus exuuntur, etiam si penas purgatorias promeruerunt, citius tamen eis eripiuntur.Hec etiam de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.CAPITuLA QuINTE PARTISDE uIRO PER TOTuM ORBEM PROSPICIENTEI. uERBA EIuSDEM uIRI.II. uERBA SCuRRILITATIS.III. RESPONSuM REuERENTIE.Iu. uERBA uAGATIONIS.u. RESPONSuM QuIETE STABILITATIS.uI. uERBA MALEFICII.uII. RESPONSuM uERI CuLTuS DEI.uIII. uERBA AuARITIE.IX. RESPONSuM PuRE SuFFICIENTIE.X. uERBA TRISTITIE SECuLI.XI. RESPONSuM CELESTIS GAuDII.XII. SONuS ENEI FuSTIS.XIII. QuOD AQuE NON SOLuM AD uSuS CORPORALIuM NECESSITATuM HOMINuM, SED QuOD ETIAM AD SALuTEM ANIMARuM CREATE SuNT.XIu. QuOD QuAMuIS HOMINES DEuM DIuERSO MODO COLANT, SuB PROTECTIONE TAMEN IPSIuS SuNT.Xu. uT CuNCTA A DEO REGuNTuR, SIC AQuE CuNCTA TERRENA CONGLuTINANT, uELuT ETIAM ANIMA CORPuS FIRMAT.XuI. uT POSSIBILITAS DEI OMNE OPuS IPSIuS TENET, SIC ET ABYSSuS EA QuE SuPER TERRAM SuNT.XuII. QuOD ABYSSuS QuASI FABRICA CREATORIS MuNDI EXISTENS AB ALIA CREATuRA NON PORTATuR, NISI QuOD PER POTESTATEM DEI SuSTENTATuR.XuIII. QuOD ABYSSuS CISTERNE SIMILIS EST.XIX. QuOD FORTITuDO DEI AQuAS LIQuEFACIT, ALIOQuIN CONCRETE ESSENT.XX. QuOD DEuS AuSTERITATEM ELEMENTORuM IN POTESTATE SuA FIRMITER TENET.XXI. QuOD DEuS FIDELES EXHORTATuR, QuATINuS ADMONITIONEM EIuS PERCIPIANT, ALIOQuIN PLAGAS EIuS SENTIANT.XXII. QuOD ANIMA HOMINIS AD DEuM ANHELANS, uIRIBuS SuIS OMNIA OPERA SuA CELESTI DESIDERIO CONGLuTINAT.XXIII. QuOD DIuINA PRECEPTA OB HOC DATA SuNT, uT PER FIDELEM ANIMAM IMPLEANTuR.XXIu. QuOD CuM ANIMA SANCTITATEM SEQuITuR, SPIRITuS SANCTuS uIRES EIuS DE uIRTuTE IN uIRTuTEM ASCENDERE FACIT.XXu. QuOD DEuS PATER TENTATIONES QuE ANIMAM HOMINIS IRRETITANT, PER HuMANITATEM FILII SuI COMPESCIT.XXuI. QuOD DEuS uERE AuDIENTES AuRES HABENTES uT PENITENTIAM AGANT MONET; NEGLIGENTES AuTEM FLAGELLA IPSIuS PuRGABuNT.XXuII. uERBA EuANGELII AD EANDEM REM.XXuIII. QuOD uITIA QuE SENSuS FIDELIuM PERuERTERE CONANTuR, SOLLERTIA IuSTORuM A SE REPELLIT.XXIX. SPECIALITER DE SCuRRILITATE ET HABITu EIuS, ET QuID SIGNIFICET.XXX. SPECIALITER DE uAGATIONE ET HABITu EIuS, ET QuID SIGNIFICET.XXXI. uERBA IN CANTICIS CANTICORuM.XXXII. SPECIALITER DE MALEFICIO ET HABITu EIuS, ET QuID SIGNIFICET.XXXIII. SPECIALITER DE AuARITIA ET HABITu EIuS, ET QuID SIGNIFICET.XXXIu. uERBA IEREMIE PROPHETE AD EANDEM REM.XXXu. SPECIALITER DE TRISTITIA SECuLI ET HABITu EIuS, ET QuID SIGNIFICET.XXXuI. ITEM SPECIALITER DE FORMA ZELI DEI ET QuID SIGNIFICET.XXXuII. DE LIBRO EXODI.XXXuIII. QuOD SANGuIS CHRISTI uIRGINITATEM SIBI CONIuNGIT.XXXIX. QuOD DEuS ANTIQuuM SERPENTEM IN MALIS OPERIBuS SuIS ET CONuERSIONE PuBLICANORuM ET PECCATORuM SuPERAT.XL. ITEM DE QuIBuSDAM PuRGATORIIS PENIS ANIMARuM QuORuNDAM HOMINuM QuI IN SCuRRILITATE PECCAuERANT, ET QuARE EAS ITA PATIANTuR.XLI. QuOMODO HOMINES PER PENITENTIAM PECCATuM SCuRRILITATIS IN CORPORIBuS SuIS PuNIANT.XLII. QuOD SCuRRILITAS OMNIA QuE uERA SuNT CuM uMBRA LuDENTIuM uERBORuM ERADICARE TENTAT.XLIII. ITEM DE ALIIS QuIBuSDAM PuRGATORIIS PENIS QuARuNDAM ANIMARuM HOMINuM QuI IN SECuLO PER uAGATIONEM DELIQuERANT, ET CuR EASDEM PENAS HOC MODO SuSTINEANT.XLIu. QuALITER HOMINES PENITENDO PECCATuM uAGATIONIS IN SE PuRGENT.XLu. QuOD uAGATIO uIGILEM SCIENTIAM NON HABENS PuELLA INOBEDIENTIE EST AC LuXuRIE FAMuLATuR, ET OTIOSITATEM ET PIGRITIAM AD SE COLLIGIT.XLuI. uERBA DAuID.XLuII. ITEM DE QuIBuSDAM ALIIS PENIS PuRGATIONuM ANIMARuM QuORuNDAM HOMINuM QuI IN MALEFICIO PECCAuERANT, ET QuARE EAS ITA HABEANT.XLuIII. QuALITER PENITENDO PECCATuM MALEFICII IN SEMETIPSIS DELEANT.XLIX. QuOD QuI IN CREATuRIS uELuT IN SCRIPTuRIS DISCERE CONTENDuNT CORPORE ET ANIMA DESTRuuNTuR, QuIA ASPECTuM ANIME SuE EXCECANT.L. ITEM DE QuIBuSDAM ALIIS PuRGATORIIS PENIS ANIMARuM HOMINuM ILLORuM QuI PER AuARITIAM PECCAuERANT, ET CuR ILLAS SIC PATIANTuR.LI. ITEM DE QuIBuSDAM ALIIS PENIS PuRGATIONuM ANIMARuM QuORuNDAM HOMINuM QuI PROPTER AuARITIAM LATROCINIA EXERCuERANT, ET QuARE ILLAS HOC MODO SuSTINEANT.LII. ITEM DE ALIIS PENIS IN QuIBuS ANIME QuORuNDAM HOMINuM PuRGABANTuR, QuI PROPTER AuARITIAM FuRTA FECERANT, ET CuR EASDEM ITA HABEANT.LIII. QuOMODO HOMINES PER PENITENTIAM PECCATuM AuARITIE IN SE PuNIANT.LIu. ITEM QuOMODO AuARITIAM QuAM PER LATROCINIuM EXERCuERANT, IN CORDIBuS SuIS PENITENTES ABLuANT.Lu. ITEM QuALITER PENITENDO HOMINES PECCATuM AuARITIE, QuOD PER FuRTuM COMMISERANT, IN SEMETIPSIS DELEANT.LuI. QuOD HOMO QuI OMNIA QuE POTEST ALIIS SuBTRAHIT ET EA SIBI ATTRAHIT, PESSIMIS PENIS SuBIACEBIT.LuII. uERBA DAuID.LuIII. QuOD AuARITIA NON SOLuM EA QuE EXTRA CORPuS HOMINIS SuNT, SED ET CORPuS HOMINIS AuFERT.LIX. QuOD HOMO LATROCINIuM EXERCENS DIABOLuM IMITATuR.LX. QuOD FuR QuI NOCTuRNALIS INSIDIATOR EST, DIABOLICE DECEPTIONI ASSIMILATuR.LXI. uERBA EuANGELII.LXII. ITEM DE QuIBuSDAM ALIIS PENIS PuRGATIONuM ANIMARuM QuORuNDAM HOMINuM QuI PER TRISTITIAM SECuLI PECCAuERANT, ET QuARE EAS HOC MODO PATIANTuR.LXIII. QuOMODO HOMINES TRISTITIAM SECuLI DE SE ABICIANT.LXIu. QuOD TRISTITIA SECuLI, GAuDIuM IN CELESTIBuS NON HABENS, OMNES PRETEREuNTES PAuET.LXu. uERBA DAuID.LXuI. QuOD DIABOLICA TuRBA CuM uITIIS CONTRA HOMINES PuGNAT.LXuII. QuOD ACIES BEATORuM SPIRITuuM HOMINIBuS ASSuNT ET uIRES ELEMENTORuM CONTINENT.LXuIII. QuOD HOMO DuM uIuIT, CORPORI SuO AFFLICTIONEM PRO PECCATIS SuIS IMPONAT.LXIX. QuOD MAGISTER QuALITATEM SuBDITORuM SuORuM ET QuALITATEM PECCATORuM EORuM CONSIDERABIT.LXX. MAGISTER, FLAGELLuM DuRIS ET ASPERIS EXISTENS, AD BONOS CuM LENITATE LOQuATuR.LXXI. QuOD MAGISTER SECuNDuM EXEMPLuM DE IACOB ET DE ESAu BENIuOLOS AD SE TRAHAT, MALIGNOS AuTEM ASPERE CORRIGAT.LXXII. QuOD MAGISTER QuI SuPER IuSTOS SIBI SuBDITOS CADIT, IuDEIS ASSIMILATuR; ET QuI INNOCENTES AFFLIGIT, LuPuS NOMINATuR; ET QuI DELINQuENTIuM PRAuITATEM DISSIMuLAT, FuR DICITuR.LXXIII. QuOD BONI MAGISTRI PuRO ETHERI ASSIMILANTuR.LXXIu. QuOD BONI DISCIPuLI CuRRuS MAGISTRO ESSE DEBENT.LXXu. QuOD OPuS HOMINIS AD DEuM TENDENS IN CELESTIBuS FuLMINABIT, AD DIABOLuM uERO EuERSuM IN PENIS MANIFESTABITuR.LXXuI. CuM HOMO PECCATA SuA MANIFESTAT, SANCTAM TRINITATEM OSTENDIT.LXXuII. uT DEuS AB ANGELIS LAuDATuR, ITA ETIAM ET AB HOMINE LAuDANDuS EST.LXXuIII. QuOD ANIMABuS QuE IN MEMORIA BEATITuDINIS EXISTuNT, SANCTITATIS LABORES uIuENTIuM SuCCuRRuNT.LXXIX. QuOD PuRGATORIA PENA LIBERANDIS ANIMABuS, SED TERRESTRIS PARADISuS PuRGATIS, LuX AuTEM CELESTIS uIRTuOSIS ANIMABuS MOX PREPARATA EST.LXXX. CuM TERRENARuM MATERIARuM SORDES IN NOuISSIMO DIE SCISSE FuERINT, POSTEA TERRENA MATERIA uT IN PRIMA CONSTITuTIONE FuLGEBIT.LXXXI. QuOD PER SPIRITuM SANCTuM ORATIONES IN CORDE HOMINIS PROLATE ANTE DEuM ASCENDuNT.LXXXII. QuOD uOX PROPHETARuM ET PSALMODIA AD LAuDEM DEI PRONuNTIATA NECESSITATI DOLENTIuM uT PROMERuERuNT SuBuENIT.LXXXIII. QuOD DEuS ISTIS PRO QuIBuS HOMO ELEMOSYNAM OFFERT, SECuNDuM QuOD DIGNI SuNT PARCET.LXXXIu. QuOD BONA uOLuNTAS HOMINIS SuAuISSIMuS ODOR DEO EST.LXXXu. QuOD DEuS LABORES HOMINIS PRO NECESSITATE uIuENTIuM ET PRO REQuIE DEFuNCTORuM SuSCIPIT.LXXXuI. QuOD QuI DEO NON SERuIT, HuNC ANGELuS PERCuTIENS DuRITER FERIT.QuINTA PARS DE uIRO PER TOTuM ORBEM PROSPICIENTEET uIDI quod predictus uir per totum orbem terrarum prospiciebat.Et aque abyssi, in quibus idem uir a suris deorsum ad plantas suas erat, ita quod etiam supra abyssum stabat, quasi robur uirtutis eiusdem uiri fuerunt: quoniam omnia recuperant, omnia purificant, omnia sanctificant, omnia continent, omnia portant; ac quoniam omnes creaturas sudore humiditatis sue perfundunt, et omnes creaturas solidant, uelut anima corpus firmat.Sed et abyssus quasi uirtus possibilitatis ipsius erat: quia omnes institutiones eius fert et quia eedem institutiones illi innituntur; et etiam uelut fabrica summi fabricatoris existit, in qua utensilia eiusdem fabri sunt.Et ecce de cruribus eiusdem uiri er quidam cum sudore exiens, omnes aquas abyssi diuerso modo mouebat.Ipse quoque uires elementorum, que supra terram et in terra ac subtus terram erant, pedibus suis deprimebat.Et dixit:I. 'Audientes audite, et intelligite.Penitentiam agite, quia Deus se uobis sic ostendit.Quod si non feceritis, uirge mee purgabunt uos.Penitentia ergo in homine sit'.Deinde in prefata nebula, in qua multimoda genera uitiorum fuerunt, ut supra ostensum est, etiam hic quinque in huiusmodi imaginibus aspexi.NAM primam imaginem uidi a uertice capitis ad lumbos suos iuuenilem formam hominis habentem, a lumbis autem deorsum formam cancri, ut cancer a capite deorsum formatus est.Et nigros capillos capitis habebat, ac toto corpore nuda fuit.II. Et dixit: Ego omnia dispono et omnia discerno, et quo quelibet res ceciderit, illuc aspicio; et inde loquor.Si hoc non facerem, insipiens essem.Et quis me ob hoc arguet? Si insipientem et fatuum laudarem, mendacium dicerem.In uerbis meis retia extendam, et omnia que potuero capiam; et quanto plus cepero, tanto plus habeo.Nam honorem meum sic dilato, ut omnes in uerbis meis erubescant.Sed et arcum meum cum iaculis uerborum extendam.Et quid hoc nocebit? Nulla celabo, nulla silebo, sed unicuique homini, secundum mensuram suam, quod habeo do.III. Sed iterum de prefata turbida nube audiui uocem huic imagini respondentem: Si omnia mouerem que creator fecit, quid essem quod illa destruerem, que non feci nec creaui, nec quibus scientiam dedi, sicut tu, o pars iniqua, omnia commoues?Montes me sustinent, et in planitie uallium ambulo; nec ipsi contemnent me.In supernis et in infimis uolito; et omnia que Deus constituit mihi placent, nec ulli iniuriam facio, sed te ut lutum calciamentorum conculco.Nam digniorem partem non habebis, quia omnibus quibus potes iniuriam infers.SECuNDAM autem imaginem uidi puerilem formam habentem, excepto quod in capite capillis carebat, et quod faciem et barbam ut senex uir habebat.Et in predictis tenebris in quodam panno quasi in cunis pendebat, qui hac et illac uelut a uento mouebatur.Sed alia indumenta in ea non uidebam.Et interdum ab eodem panno erexit se, et interdum in eundem pannum abscondit se.Et dixit:Iu. In stulta estimatione habeo, si in uno loco et in uno populo permansero.ubique me ostendere uolo, ut ubique uox mea audiatur, et ut ubique facies mea uideatur: et sic gloriam meam dilatabo.Gramen enim crescit et flos eius apparet; et si hoc non esset, quam gloriam homo haberet?Ego in sapientia et in ratione mea gramen sum, ac in pulchritudine mea flos sum.Et ideo ubique me manifestabo.u. Et iterum de prefata turbida nube audiui uocem huic imagini respondentem: Tu, o ars diabolica, sicut flos feni cades et sicut lutum in uia conculcaberis; tu uox uanitatis, tu aspectus iniquitatis, nec cribras uerba rationalitatis, sed sicut locusta instabiliter incedis, unde etiam sicut nix per diuersa loca spargeris.Nam cibum sapientie non manducas, nec potum discretionis bibis, sed uitam uolucrum imitaris, qui nullam stabilitatem in habitaculis habent.Cinis enim et putredo es, nec ullam requiem habebis.SED tertia imago caput lupi et caudam leonis habebat, ac reliquum corpus eius cani assimilabatur.Et hec cum predicta imagine ludebat dicens: 'Nos in omnibus unum sumus'.Sed et magni strepitus uentorum in aures ipsius sonuerunt, quos ipsa diligenter excribrauit, auscultans qui essent et unde essent; cum quibus etiam exultabat, quasi dii sui essent.Deinde dextrum anteriorem pedem eleuauit, et eundem ad magnum uentum qui ab aquilone uenit tetendit; ac sinistro anteriore pede flabrum uentorum ab elementis ad se trahebat.uI. Et dixit: De Mercurio et de aliis philosophis multa discam, qui sciscitatione sua elementa hoc modo iugabant, quod unamquamque rem quam uoluerunt, certissime reperierunt.Hec fortissimi et sapientissimi uiri ex parte a Deo, et ex parte a malignis spiritibus adinuenerunt.Et quid hoc obfuit? Et sic se ipsos planetas nominauerunt, quoniam de sole et de luna et de stellis plurimam sapientiam ac multas inquisitiones acceperunt.Ego autem ubicumque uoluero, in artibus istis regno et dominor: scilicet in luminaribus celi, in arboribus et in herbis ac in omnibus uirentibus terre, et in bestiis et in animalibus super terram, ac in uermibus super terram et subtus terram.Et in itineribus meis quis mihi resistet? Deus omnia creauit: unde in artibus istis illi nullam iniuriam facio.Ipse enim uult ut in Scripturis ac in plenis operibus suis probetur.Et quid prodesset, si opera eius tam ceca essent, quod nulla causa in eis consideraretur?Nihil conferret.uII. Et iterum de prefata turbida nube audiui uocem huic imagini responsum dantem: utrum magis placitum est Deo, ipsum adorare an opera eius?Creature que de ipso procedunt nulli uitam dare possunt.Et que est uita quam Deus dat? Scilicet quod homo rationalis est, et quod reliqua creatura in elementis subsistit.Quomodo? Homo in pennis rationalitatis uitalis est, et omne uolatile ac reptile ex elementis uiuit et mouetur.Et homo sonum in rationalitate habet; reliqua autem creatura muta est, nec se ipsam nec alios iuuare potest, sed officium suum perficit.Tu autem, o ars magica, circulum absque puncto habes.Nam cum in circulo creature multas sciscitationes inquiris, ipsa creatura honorem et diuitias tibi abstrahet, et uelut lapidem in infernum proiciet te, quoniam ipsi nomen Dei sui abstulisti; unde etiam omnes tribus terre plangent super te, quia illas in blasphemia derides, cum eas in cultura Dei hoc modo in errorem ducis, ubi Deo seruire deberent.Quapropter nulla alia premia tibi restant quam premia diaboli.QuARTA autem imago in forma hominis apparebat, excepto quod capillis capitis carebat, et quod barbam ut hircus habebat, et paruas pupillas ac albuginem oculorum latam, et quod naribus suis uentum fortiter introrsum traxit et emisit.Manus quoque eius ferree fuerunt ac crura sanguinea, et pedes ipsius ut pedes leonis.Induta autem erat tunica subalbo et subnigro colore commixtim intexta, que superius constricta uidebatur, inferius autem, scilicet circa crura, in amplitudine distenta.Et super pectus eius uultur nigri coloris apparuit, qui pedes suos eidem pectori infixerat, sed dorsum ac caudam suam ad eandem imaginem uerterat.Sed et coram ipsa arbor stabat, que radicibus suis in gehennam radicauerat, et cuius fructus picea et sulphurea poma fuerunt.Et hanc arborem eadem imago diligentissime intuebatur, ac de fructu illius ore suo rapiens, auidissime deuorabat.Ipsa quoque multis et horribilibus uermibus circumdabatur, qui caudis suis multum sonitum et magnum motum in prefatis tenebris faciebant, quemadmodum cum pisces ictibus caudarum suarum aquam commouent.uIII. Et eadem imago dicebat: Ego insipiens non sum, sed sapientior illis sum, qui ad uentos aspiciunt et qui de ere omnia sibi necessaria postulant.Ad me omnia rapio et in sinum meum omnia colligo, et quanto plus contraxero, tanto plus habeo.Nam multo utilius mihi est ut ipsa queque necessaria habeam, quam aliis supplicem.Nulla etiam culpa est ut illi congregata auferam, qui plus habet quam sibi necesse sit.Cum enim habuero quod uolo, nullam sollicitudinem habeo ut ab alio quicquam requiram.Et cum in sinu meo uidero omnia que uoluero, prospere impleo omne quod me delectat.Tunc et neminem timeo, sed in beatitudine uiuo, nec indigeo ut misericordiam ab ullo requiram.Nam in duritia astutam sapientiam habeo, ac omnia mea requiro, et nullus me decipere potest.Et quid me nocebit, si quispiam mihi comminabitur, cum nullus me ledere preualebit?Nec fur nec latro sum; sed omnia que uolo capio, et ea arte mea acquiro.IX. Et iterum de prefata turbida nube audiui huic imagini uocem respondentem: O fraus diabolica, tu ad predam ut lupus uelox es, et alienam rem sicut uultur deuoras.Sed et grosse pustule ebulliunt in te, unde per illicita desideria sicut camelus cum gippis suis onerata es, ac ad deuorandum omnia apertum os lupi es.Tu quoque in duritia iaces et in omnibus obliuionem Dei habes, quia in ipsum non confidis.Dura namque et aspera sine misericordia es, quia profectum alterius non uis.Nam sicut uermis in speluncam se abscondit, sic tu uilissima rustica ab omni prosperitate alterius te subtrahis, quoniam nulla tibi sufficiunt.Ego autem super sidera sedeo, cum omnia bona Dei mihi sufficiunt; et in dulci sono tympani gaudeo, quando in ipsum confido.Solem osculor, quando ipsum in gaudio habeo.Lunam amplector cum illam in caritate teneo, et cum ea que de ipsis crescunt mihi sufficiunt.Et cur plus desiderem, quam indigeam? Nam quia misericordiam in omnibus habeo, uestis mea ex albo serico est; et quoniam mollis in omni utilitate sum, uestis mea pretiosis lapidibus ornata est.unde in domo regis sum, ac omnia que desidero mihi non desunt.Conuiuium enim regis habeo, quia filia regis sum.Sed tu, o pars pessima, omnem circulum terre circuis, nec tamen uentrem tuum imples.uide ergo que sis.QuINTAM uero imaginem uidi muliebrem formam habentem, ad cuius dorsum arbor stabat, que tota arida sine foliis erat, et cuius ramis eadem imago implexa fuit.Nam ramus unus uerticem capitis eius obtexerat, et unus collum et guttur eius circumdederat; et unus circa dextrum brachium, unus circa sinistrum se extenderat, ipsis tamen brachiis non expansis sed ad se collectis, ac manibus ab eisdem ramis dependentibus et ungues ad similitudinem corui habentibus.Ab illius quoque dextra parte ramus unus, et a sinistra parte unus procedebat, qui uentrem et crura eius in transuersum circumcinxerant, et inuicem circumplexi erant.Pedes autem illius lignei fuerunt.Alia autem indumenta non habebat, nisi quod hoc modo ramis istis circumdata fuit.Et maligni spiritus cum nigra nebula ualde fetente uenientes, ipsam inuaserunt; ad quos gemendo se reclinabat.X. Et dixit: Heu quod creata sum! Heu quod uiuo! Quis me adiuuabit?Quis me liberabit? Si Deus me sciret, tanta pericula mihi non adessent.Quod in Deum confido, bonum mihi non tribuit; quod cum illo gaudeo, malum a me non aufert.A philosophis plurima audiui, qui docent quod multa bona in Deo sint; sed in omnibus his nihil boni mihi Deus fecit.Si Deus meus est, cur omnem gratiam suam a me abscondit?Si mihi quicquam boni conferret, illum scirem.Nescio autem quid sim.In infelicitate creata et in infelicitate nata sum, et sine ulla consolatione uiuo.Ach~al, quid prodest uita sine gaudio? Et quare creata sum, cum mihi nullum bonum assit?XI. Sed de predicta turbida nube audiui uocem hoc responsum illi dantem: O ceca et surda, tu nescis quid intra te loqueris.Deus hominem lucidum creauit, sed propter preuaricationem suam serpens illum in hunc lacum miserie seduxit.Nunc solem et lunam ac stellas et omnem ornatum uiriditatis terre inspice, et considera quantam prosperitatem Deus homini cum illis dat, cum tamen homo in multa temeritate contra Deum peccet.Tu fraudulenta et dolosa ac impia es, semper que gehennam in fiducia tua habes, nec scis nec cogitas que salus a Deo sit.Quis tibi dat ea que in his lucidis et bonis habes, nisi Deus?Cum dies ad te currit, ipsam noctem nominas; et cum salus tibi adest, ipsam dicis esse maledictionem; et cum omnes cause et res tue bone sunt, eas malas esse dicis.unde gehennalis es.Ego autem celum habeo, cum omnia que Deus creauit recte inspicio; quod tu nociuum nominas.Flores quoque rosarum et liliorum, et omnem uiriditatem in sinum meum leniter colligo, cum omnia opera Dei laudo, in quibus tu dolorem doloris ad te colligis, cum in omnibus operibus tuis tristis es.Tu gehennalibus spiritibus similis es, qui per omnia opera sua Deum semper negant.Sic ego non facio, sed omnia opera mea Deo tribuo: quoniam in quadam tristitia letitia est, et in quodam gaudio prosperitas non est, ut dies et ut nox sunt.Nam quemadmodum Deus diem et noctem constituit, sic etiam gesta hominis sunt.Cum enim auaritia castrum suum edificat, Deus illud cito destruit; et cum caro lasciuiam desiderat, Deus illam conculcando percutit; et cum uoluptas carnis in uana gloria gyrum celi circuire uult, Deus illam percutiendo dissipat; quod iustum et rectum est.Nunc inspice qualitatem uolucrum celi et qualitatem pessimorum uermium terre: quoniam et utiles et inutiles sunt, quamuis se inuicem deuorent.Sic prosperitas atque aduersitas seculi sunt.Non omnino abiciende sunt, sed utilia inutilia, et inutilia utilia purgant, sicut aurum in fornace probatur.Tu autem parti inutilium consentis, quod ego non facio.Nam utilia et inutilia sic computo, quemadmodum Deus ea constituit.Anima celum, caro terram testatur; et caro animam affligit, anima autem carnem constringit.unde, stulta et ceca, quid loquaris considera.Et ecce coram prefato uiro eneus fustis, ut fustis percussoris est, abysso infixus apparebat; qui hac et illac quasi ad percutiendum mouebatur.Et motus eius sonum sic dicentem reddebat:XII. O irrisiones perditionis, que Deo uos opponitis uolentes culmen ascendere, ubi in infernum descenditis: ab omni honore uos abstraho, et ab omni felicitate uos proicio, ac in confusionem uos prosterno, atque sicut putridum cadauer uos abicio: quoniam in gutture antiqui serpentis estis, et ex ore eius ad decipiendum homines ebullitis.Nam feruentibus uulneribus spumam immunditiarum super illos funditis, et igneis iaculis prauorum operum eos percutitis, atque furorem homicidii exsufflantes eos mortificatis; et hoc modo festinanter in illos irruitis, quatinus iustitiam Dei derelinquant, et ut ipsum Deum contemnant.Et in his machinationibus uestris desideratis ut omnia opera Dei ducatis in confusionem.Quapropter bella contra uos colo, per que uos abicio, et sic fortitudinem Dei in uobis manifesto, cum ad nihilum deducimini.XIII. Et iterum audiui uocem de celo mihi dicentem: Creator omnium qui aquas ab inuicem diuisit, ita quod eas in diuersis locis scilicet tam in superioribus quam in inferioribus emanare iussit; et qui abyssum ad sustentationem illarum que sub terra sunt coadunauit, eas non solum ad diuersos usus corporalium necessitatum in terra uiuentium liquefecit, sed etiam ad salutem animarum hominum per ablutionem baptismi direxit; ita quod fideles in unigenitum Dei credentes per ablutionem peccatorum suorum uitia diabolicarum suggestionum a se proiciant, et quod celestibus desideriis intendentes, ad uitam eterne beatitudinis feliciter et gloriose pertingant, uelut etiam in presenti uisione typice tibi manifestatur.XIu. Nam uides quod predictus uir per totum orbem prospicit: quoniam omnipotens Deus mundum et omnes habitantes in eo iussione protectionis sue defendit: quia ab ipso quod sunt acceperunt, quamuis eum diuerso modo colant et inuocent ac uenerentur preceptis ipsius famulantes.Sed et qui ei famulari recusant sub protectione tamen ipsius sunt, quoniam ab eo creati sunt; et quamuis nolint, etiam nolentes multis modis illi seruiunt.Xu. unde et aque abyssi, in quibus idem uir a suris deorsum ad plantas suas est, ita quod etiam supra abyssum stat, quasi robur uirtutis eiusdem uiri sunt: quoniam aque subterioris profunditatis - quas Deus in fortitudine sua et in absconditis occultis uelut sub plantis suis tenet, ita quod supra eandem profunditatem stat, quia omnia sub potestate eius sunt - uim diuinitatis ostendunt: quoniam ut cuncta a Deo reguntur et proteguntur, sic etiam aque cuncta terrena conglutinant et muniunt.Nam cum homines infidelitati deditos per ablutionem baptismi in alienam uitam reducunt, omnia recuperant; et cum immunda tam corporum quam animarum auferunt, omnia purificant; et cum aspersione sua tam uisibilium quam inuisibilium incursionum pericula abstergunt, omnia sanctificant; et cum perfusione sua cuncta que debent solidant ne arescant, omnia continent; et cum coadunatione sua orbem terrarum ferunt, omnia portant.Omnes enim creaturas sudore humiditatis sue perfundunt, quoniam unaqueque in uita sua uiuit secundum quod ei Deus uiuere suum constituit: scilicet illa que uitalis est uiuit ut homo, que erea ut pecus, que uiriditatem habet ut arbusta, que sudorem suci ut herbe; quia hec omnia per diuinam dispositionem et de terra et de ere exsudans humiditas in essentia sua continet, et etiam unumquodque germen secundum quod a Deo constitutum est ex eis producit.Nam et omnes creaturas aque solidant, quoniam humiditatem eis infundunt, ita quod nec arescunt nec decidunt nec disperguntur: uelut etiam anima corpus firmat, quia cum calore spiraminis carnem uegetat et carnem insimul compingit, quandiu in illa manet.XuI. Sed et abyssus quasi uirtus possibilitatis eiusdem uiri est: quia omnes institutiones eius fert et quia eedem institutiones ipsi innituntur, quoniam illa uelut similitudinem posse Dei habet; quia ut possibilitas Dei omne opus ipsius in cunctis officiis suis tenet, ita quod de potestate eius non exeunt, sic etiam et abyssus ea que super terram, et que in terra, et que sub terra sunt sustinet: quoniam hec omnia diuina ordinatione super illam posita sunt.XuII. Et etiam uelut fabrica summi fabricatoris existit, in qua utensilia eiusdem fabri sunt: quia ut in fabrica ignita et non ignita massa cuiuscumque fabrilis generis est, et ut faber in ea operans opus suum hac et illac secundum uoluntatem suam fundit et ducit, ita etiam abyssus quasi fabrica creatoris mundi exstans, ea de quibus diuerse forme procedunt seruat, cum aquas et terram diuersarum creaturarum materiam sustinet; nec ipsa ab alia creatura portatur, nisi quod per potestatem Dei sustentatur.XuIII. Sed et in fundo similis cisterne est: quoniam ut fundus aquas super se continet, sic et abyssus superiora super se sustinet.XIX. Et ecce de cruribus eiusdem uiri er quidam cum sudore exiens omnes aquas abyssi diuerso modo mouet: quia de fortitudine Dei er cum lenitate ueniens et multitudinem aquarum liquefaciens, eas hac et illac diffundit, cum ipsas per totum orbem terrarum deducit; eas etiam ita retinens, ne modum suum aut procedendo aut redeundo, aut crescendo aut decrescendo transcendant, sed ut illum sicut ipsis a principio constitutus est teneant.Nam Spiritus Domini aquis humiditatem et cursum dat, scilicet quod humide et liquide sunt, et quod fluunt tamquam uiuant: alioquin concrete essent ac in uno loco sine impetu fluentis motionis manerent, nec terra nec alia creatura irrigaretur.XX. Ipse quoque uires elementorum que supra terram et in terra ac subtus terram sunt, pedibus suis deprimit: quoniam Deus austeritatem elementorum, que et in superioribus et in interioribus ac in subterioribus creaturis uiget, in potestate sua - que contra omnes fortis est et que omnia portat - firmiter tenet, ne ante tempus quod eis et propositum et institutum ab ipso est concutiantur, aut tremant aut terrorem aliis creaturis inferant.XXI. unde et fideles exhortatur quatinus admonitionem eius percipiant et penitentiam de peccatis suis arripiant, quia se ipsis in multis miraculis manifestat; alioquin plagas eius sentiant, si penitentie modum toto annisu cordium suorum sibi non imposuerint.XXII. Sed et quemadmodum aque et abyssus uirtutem et possibilitatem Dei ostendunt, sic etiam cum uiribus suis anima hominis, que ad Deum anhelat, uirtutem et possibilitatem eius in bonis operibus manifestat.Nam uires anime - in quibus Deus per fortitudinem descendentium ad occulta mysteria secretorum uelut a suris deorsum ad plantas suas est, ita quod etiam supra eandem animam in operatione bonorum operum, cum ei sanctitatem per iusta et fidelia opera inspirat, quasi supra abyssum stat - confortationem et constantiam sanctitatis per diuinum adiutorium aduersus diabolicas artes habentes, quasi robur uirtutis eiusdem uiri sunt: quoniam ubi diabolum abnegant et Deum confitentur, ad iustitiam omnia recuperant; et ubi sordes et contagia peccatorum per contritionem confessionum a se abstergunt, omnia purificant; et ubi mala et pericula mortis deuitant ea que bona sunt operantes, omnia sanctificant; et ubi per effusionem lacrimarum bona opera in se irrigant ne deficiant, omnia continent; et ubi in unanimitate beatarum uirtutum ab inuicem non discrepant, omnia portant: quia tunc etiam omnia opera sua uera et suaui compunctione perfodiunt, et ea celesti desiderio ita conglutinant, quemadmodum Deus mundum compaginauit, ne ab inuicem dissoluatur.XXIII. Ipsa quoque anima per diuinam gratiam antiquum serpentem fortiter conculcans et strenue Deum imitans, in operatione uirtutum quasi uirtus possibilitatis ipsius est, quia dum bono affectu et dum recta uoluntate diuina precepta obseruat, uelut omnes institutiones eius fert: quoniam eadem precepta ob hoc manifestata et data sunt, ut per fidelem animam portentur et impleantur, quasi eedem institutiones illi innitantur; et etiam anima edificatio et templum eterni creatoris uelut fabrica summi fabricatoris existit, in qua iusta et sancta opera et omnia que ad beatam uitam quam Deus fidelibus suis donabit respiciunt, quasi utensilia eiusdem fabri sunt.XXIu. Cum enim anima in homine sanctitatem sequitur, Deus in ea et per eam tanta miracula multotiens operatur, quod etiam alii uelut ex incognitis et terrentur et mirantur.Nam de fortitudine donorum Dei Spiritus sanctus suaui lenitate ad fidelem animam procedens, cunctas uires eius de uirtute in uirtutem ire et ascendere mirabiliter facit, uelut etiam de cruribus eiusdem uiri er quidam cum sudore exiens, omnes aquas abyssi diuerso modo mouet.XXu. unde ipse uidelicet Deus tentationes diuersarum causarum et incursionum, que et spiritalibus et carnalibus ac infernalibus incitamentis animam hominis irretitant, per humanitatem illam qua diabolus contritus est compescit: quemadmodum et idem uir uires elementorum, que supra terram et in terra ac subtus terram sunt, pedibus suis deprimit.Nam unigenitus Dei Filius in mundo inter homines sine peccato conuersatus, exempla fidelibus suis dedit, ut terrenis concupiscentiis abiectis ad celestia anhelent, et ut id quod in sanctitate eternum est diligant.XXuI. Quapropter et prefatus uir, qui Deum designat, illos qui uere audientes aures et uere intelligentia corda habent, ut penitentiam de peccatis suis agant, quemadmodum audis, monet; quia ut iniusta opera sua abiciant et ut ad ipsum festinanter currant, se ipsis per multa miracula clementer manifestat.Hos autem qui uerba admonitionis eius negligunt, flagella ipsius acriter purgabunt, quoniam admonentem et corripientem iudicem per contumaciam temeritatis sue contemnunt.unde amaritudinem corpori suo per penitentiam inferat qui in domo Dei fidelis esse desiderat, uelut etiam Iohannes exhortatur, ubi dicit:XXuII. Genimina uiperarum, quis ostendit uobis fugere a uentura ira?Facite ergo fructus dignos penitentie, et ne ceperitis dicere: 'Patrem habemus Abraham'.Dico enim uobis quia potest Deus de lapidibus istis suscitare filios Abrahe.Cuius sensus talis est.De penis penitentia est, et omne uitium secundum culpam suam examinabitur, et queque anima tabernaculum operum suorum inueniet.Quis enim in alia uita tabernaculum dare poterit nisi Deus, a quo etiam premia dantur?Deus autem homo factus in tabernaculo suo inuenit quod sibi ualde placuit, uidelicet penitentibus peccata ignoscere.Nam Filius Dei in corporali uita uirginis sine peccato conceptus et natus est, et sic in innocentia sua permansit, quoniam ipse sic solus iustus ortus est; unde superno Patri suo placuit quod ipsi potestatem hanc daret, ut illis qui penitentiam facerent peccata dimitteret.Sed illi qui in peccatis conuersantur, et in peccatis perseuerare uolunt, genimina uiperarum dicuntur, quia in deceptione uipere concepti sunt, quoniam Adam et Eua regalem uitam in semetipsis dilaniauerant; quapropter etiam sanctam innocentiam perdiderunt et filios suos in mortalitatem peccatorum genuerunt, donec munda carne Filii Dei uiuificati sunt.Et quis hominum hoc modo in peccatis nascentium demonstrauit uobis, qui etiam in multis criminibus estis, fugere superuenientem uindictam indignationis Domini sine penitentia?Quo dicto ostenditur quod homo ultionem Dei nullo modo effugere potest, quia nec primus angelus, nec Adam, nec filii eius illam effugere potuerunt: quoniam quisquis contra Deum ab initio pugnauit, uictus cecidit.Operamini ergo fidelia opera; et ut a peccatis liberemini, fideliter in Deum credite, et lacrimosa oratione ipsi appropinquate ac praua opera uestra relinquite, et unumquodque scelus bono opere redimite - que omnia digna sunt penitentia - et ueraciter dicite: 'Ach~al ach~al, Domine, hec peccata feci coram te!' Sed et per falsam iustitiam non dicatis quod defensionem habeatis in Abraham, cui Deus multa miracula ostendit et cui initium ueteris testamenti dedit: quia solus Deus et non alius uos liberare potest.unde et in certitudine illa que uera est, pronuntio uobis, qui hec bona uoluntate auditis, quod uirtute gratie sue potest creator cunctorum de durissima duritia incredulitatis producere fideles homines ad ipsum reuertentes, qui ueritatem et ueram fidem colant et qui filii excelse beatitudinis existant: quoniam Filius Dei lapis angularis est, de quo omnes lapides scilicet sancti germinant et renouabuntur, quia ipse sanctus est; et in ipso sancti permanebunt.XXuIII. Quod autem in prefata nebula, in qua multimoda genera uitiorum sunt, ut supra ostensum est, etiam hic quinque uitia in huiusmodi imaginibus aspicis: hoc est quod in pessima infidelitate temerarie precipitationis, in qua diuerse uarietates nefandorum uitiorum discurrunt, ut premonstratum est, etiam hic quinque contra quinque sensus hominis bacchantia in peruersis figuris et significationibus suis se declarant: quoniam hec omni conatu sensus fidelium hominum in contrarietatem peruersitatis irretire et peruertere conantur, quamuis ea diuino adiutorio perspicuitas et sollertia iustorum a se repellat, nec illa sibi dominari permittat.XXIX. Nam prima imago scurrilitatem ostendit, et inter cetera hec uitia cum uerbis mendacii precedit, quia ueritatem non diligit, sed nunc istum nunc illum ioculariter ad malum prouocat, nec eos quietem habere sinit.Et a uertice capitis ad lumbos suos iuuenilem formam hominis habet: quoniam hoc uitium diligentes initium mentis sue ad incontinentiam dictis et factis ponunt, et lasciuiam omnibus modis in uanitate sibi assumunt, cum inscientia cordis sui unamquamque causam hac et illac secundum uoluntatem suam dispergunt.A lumbis autem deorsum in forma cancri apparet, ut cancer a capite deorsum formatus est: quoniam isti ab incontinentia ad decliuem inconstantiam descendentes, et ante per laudem et retro per uituperationem incedentes, prauum initium prauo fine concludunt.unde et nigros capillos capitis habet ac toto corpore nuda est: quia tetram et immoderatam immunditiam idem uitium in mentibus horum hominum faciens, eis omnibus modis uerecundiam et pudicitiam aufert, ac eos uerba et facta sua nunc in adulationem, nunc in detractionem aliorum proferre persuadet, quemadmodum etiam in locutione sua superius per semetipsum manifestat.Cui reuerentia respondet, et illam pro luto calciamentorum computat.XXX. Secunda autem imago uagationem designat, et scurrilitatem hic comitatur: quia per illam instabilitatem incurrens unaqueque recte disposita in immoderationem ducit, ac Deum quasi finem habentem fine tenus colit.Que puerilem formam habet, quoniam nec celum cum gaudio, nec terram cum sollicitudine considerat, sed uanam uacuitatem in circulo elementorum inspicit, nullam rem recte prouidens, nullam recte diuidens, sed omnia opera sua ad pueriles mores dirigens; excepto quod in capite capillis caret et quod faciem et barbam ut senex uir habet: quia mentem suam tedio infigens ab honore sapientie declinat, sed tamen in intentione sua coram hominibus uenerabilis et uirtuosa, quemadmodum religiosis hominibus conuenit, uideri desiderat.Quod autem in predictis tenebris in quodam panno quasi in cunis pendet, qui hac et illac uelut a uento mouetur: hoc est quod homines hoc uitio insudantes, in infidelitate ac intextura uoluntatis sue insipienter constricti sunt, tamquam molliter quiescant, ubi in diuersas et uarias uanitates multarum rerum et incognitorum iocorum per diabolicas tentationes se dispergunt, nihil recte incipientes, nihil recte terminantes, sed in uicissitudine uelut inquiete nubes discurrentes, ubique semper errantes, ubique ignota sibi eligentes, atque aliena habitacula semper querentes.Sed alia indumenta in ea non uides: quoniam nullam stabilitatem probitatis huiusmodi homines sibi induunt, sed semper in instabilitate uacillantes incedunt.Et interdum ab eodem panno erigit se, et interdum in eundem pannum abscondit se: quia idem homines nunc uoluntates suas deserere et ad maiorem uenerationem se uelle ascendere ostendunt, nunc autem in eandem uoluntatem suam se occultant, cum nulli manifestant quod facere deliberant; hoc ab eodem uitio instigati facientes, quod nullam salutarem quietem, nullam ueram stabilitatem inquirit, sed quod ubique uagari, ubique iactanter se manifestare studet, sicut etiam in uerbis suis superius demonstrat.Quieta autem stabilitas illam redarguit, monens ut quisque fidelis honestam stabilitatem diligens, Christo etiam loquatur, quemadmodum scriptum est:XXXI. Indica mihi quem diligit anima mea, ubi pascas, ubi cubes in meridie, ne uagari incipiam per greges sodalium tuorum.Cuius sensus talis est.Sapientia enim per Salomonem hec dixit.Nam Salomon cum sapientia se imbutum esse sensit, ad ipsam in consuetudine amoris uelut ad mulierem loquebatur.Et ego sapientia dico.Tunc surrexi et pallium meum excussi, ac per mille et centenas guttas roris eum perfudi: in quo munere Deus hominem computat.Sic nos inuicem loquebamur.Nam ut omnia ordinaui, quando gyrum celi circuiui, ita etiam in Salomone loquebar de dilectione creatoris ad creaturam et creature ad creatorem: quomodo creator creaturam exornauit, quando eam fecit, quia eam ualde amauit; et quomodo creatura a creatore osculum petiuit, quando illi obediuit, quoniam in omnibus ei obediens fuit: quia etiam creatura a creatore osculum accepit, cum Deus illi omnia necessaria dedit.Ego etiam caritatem creatoris ad creaturam et creature ad creatorem amori et fidei qua Deus uirum et mulierem coniunxit, ut genitura ab ipsis procederet, assimilo - sicut et omnis creatura a Deo processit.Sic etiam et omnis creatura cum officiis suis ad Deum respicit, nihil sine precepto eius faciens, uelut etiam mulier ad uirum aspicit, ut iussa ipsius compleat et quomodo illi placeat.unde et creatura ad creatorem trahitur, cum ei in omnibus obtemperat; et creator creature adest, cum illi uiriditatem et fortitudinem infundit.Sed creatura nigra efficitur, cum diuino iudicio in aliquo officio suo retardatur; sed formosa est, cum omnia officia sua iuste complet; unde et ab ipsa ad illos qui ei in necessitate uite adherent, bonus rumor peruenit, quoniam cuncta que debet bene et ordinate producit.Quapropter et ipsa ad creatorem in diligenti amore uelut ad dilectum suum loquitur, querens ab eo ubi pastum, ubi quietem in uirtute sua producat; que ab ipso sollerter accipiat, ne in hoc errando per idola discurrat, que nomen diuinitatis sibi fallaciter usurpant.Hac etiam similitudine et homo, qui omnis creatura est, a Deo per bonam uoluntatem in anima sua osculum querit, cum gratiam eius adipiscitur; ac per suspiria ad eum trahi exoptat, quatinus in suauitate ipsius strenue currat.Quem dum umbra peccati denigrat, penitentia tamen formosum reddit, ita quod ab ipso ad filias celestis Ierusalem bonus et sanctus odor in bona fama procedit, cum de peccatis suis per diuinam admonitionem surgere appetit.Quapropter etiam et Christo redemptori suo tunc loquitur dicens: Per pulchritudinem mandatorum tuorum ostende mihi quem tota dilectione in anima mea teneo, quia in incarnatione tua me redemisti et de morte me suscitasti, ubi pascas in uirginea natura, in qua carnem assumpsisti et per quam omnia opera tua perfecisti, quemadmodum bona aromata in horto aromatum redolent.Nam humilitas in humanitate tua omnia opera tua rigauit, sicut ros de celo ad irrigationem super terram cadit.Ostende etiam ubi quiescas in sepultura mortis, quoniam in plenitudine fidei plenissimus calor solis, scilicet Spiritus sancti, fideles repleuit, cum post resurrectionem et ascensionem tuam per eundem Spiritum sanctum uetus lex in maiorem profunditatem conuersa est: ne itinera mea in errorem illum mittam, quod rursum discurram per uetera legalia precepta uel per antiquos philosophos qui in societate tua erant, quando per diuinam inspirationem ea que dixerunt sapienter protulerunt.Quod tamen facere negligo, ne squalidos mores et otiositatem operum incurram, cum quibus ab omni utilitate felicitatis separatus sim.XXXII. Sed tertia imago maleficium pretendens, hic uagationem subsequitur: quoniam cum homines plurimas alienationes otiose peragrant, plurimas etiam uanitates in creaturis per diabolicas artes sciscitantur Deum derelinquentes, quatinus in unaquaque re inueniant quod uolunt.Quod diabolus deridet, et in multa offendicula eos seducit Et hec caput lupi et caudam leonis habet: quoniam homines qui hoc uitio dediti sunt, ea que scire uolunt per diabolicas artes in creaturis inquirunt, ubi animas suas eidem diabolo uelut agnos lupo ad deuorandum tribuunt.Finem etiam operum suorum per fiduciam spei in Deum non ponentes, sed duritiam et asperitatem quasi caudam leonis malo exitu in moribus suis ostendentes, odio et tyrannide omnia que possunt commouent, quia in his causis nec mansuetudinem, nec quietam mentem habent.Reliquum autem corpus eius cani assimilatur: quoniam cuncta opera sua ad immunditiam ponentes, scientiam quoque suam ad uenationem malorum conuertunt.Et hec cum predicta imagine ludit, dicens quod in omnibus unum sint, quia qui maleficiis intendunt, ea per uagationem multotiens sibi contrahunt, et etiam illam societati sue ita coniungunt, quod ab inuicem separari non poterunt: quoniam utroque uitio uelut naturaliter occupati sunt.Sed et magni strepitus uentorum in aures ipsius sonant, quos ipsa diligenter excribrat, auscultans que sint et unde sint: quia dum homines isti studia sua ad uagas uanitates ponunt, plurimas suggestiones malorum et infernalium iniquitatum auribus cordium suorum recipiunt, ac eas auide excutientes et percipientes ad singulas uoluntates suas dirigunt, quoniam illas concupiscentiis suis conuenienter adaptari cognoscunt.Cum quibus etiam exultat, quasi dii sui sint: quia infideles diabolicas persuasiones pro gaudio habentes, multam uenerationem eis exhibent, dum illas in secretis cordium suorum ita recondunt et ita colunt, tamquam per eas adipiscantur quicquid desiderant.Deinde dextrum anteriorem pedem eleuat, et eundem ad magnum uentum qui ab aquilone uenit tendit: quoniam ubi idem homines rectitudinem sibi preponere deberent, ita quod in bonis gressibus iuste incederent, ibi elationem in prauis uestigiis arripiunt, et se ad maximas irrisiones, que ab antiquo seductore emittuntur, per maleficium conuertunt.unde et sinistro anteriore pede flabrum uentorum ab elementis ad se trahit: quia malis illis que preposita sunt uestigiis eorundem hominum, quatinus illa inspiciant ne in eis offendant, irritamenta malignorum spirituum a creaturis sibi famulantibus idem amici peruersitatis ad se conuocant.Nam demonia deos suos nominant, et ipsa pro Deo colunt, ac ab illis diuersas uanitates et contrarietates maleficiorum inquirunt; et hoc idcirco faciunt, ut omnes uoluntates immunditiarum suarum et in semetipsis et in aliis creaturis tanto promptius et facilius perficere possint: uelut et idem uitium declarat, ut in uerbis suis premonstratum est.Sed uerus cultus Dei responsis suis illi resistit, monens homines ut a nequitiis irrisionum istarum resipiscant.XXXIII. Quarta autem imago auaritiam manifestat, et post maleficium hic incedit, quoniam hec officium et plenum opus illius existit; et etiam seruitus idolorum est, qui uenter diaboli manens non impletur, quoniam nullam causam secundum uoluntatem suam perficere potest.Que in forma hominis apparet, quoniam terrena et non celestia desiderat, excepto quod capillis capitis caret, quia nullam honestatem in uoluntate sua exercet; et quod barbam ut hircus habet, quoniam pro decore suo feditatem amat; et paruas pupillas ac albuginem oculorum latam, quia prosperitati aliorum non congaudet, sed horribilem inuidiam in intentione sua demonstrat; et quod naribus suis uentum fortiter introrsum trahit et emittit, quoniam indiscreto desiderio seculares concupiscentias quantum preualet in se ipsam tollit, et eas iterum ad maiora acquirenda educit: uidelicet cum de paucis multa, de modicis magna recipere contendit.Manus quoque eius ferree sunt, quia opera eius plurimas rapinas in duritia et acerbitate exercent; ac crura sanguinea, quoniam in fortitudine sua pro explenda cupiditate effusionem sanguinis educit, cum homines pro propriis rebus suis occidit; et pedes ipsius ut pedes leonis, quia cuncta uestigia sua ad itinera ferocitatis et predarum dirigit, nulli parcens ubi quicquam ad rapiendum inuenit.Induta autem est tunica subalbo et subnigro colore commixtim intexta: quoniam sibi omnes quascumque potest diuitias siue iuste siue iniuste acquisitas trahit, a nemine querens unde sint uel cuius sint; que superius constricta uidetur, inferius autem scilicet circa crura in amplitudine distenta: quia quod a rapinis spiritalium hominum pro celesti remuneratione se contineat, per simulatam simulationem aliquando ostendit, cum inter seculares qui terrenam curam ferunt, amplos sinus suos ad diripiendum in estimatione sua dilatat.Et super pectus eius uultur nigri coloris apparet, quoniam conscientiam ipsius uoracitas diuersarum rapinarum in nigredine ingluuiei fouet; qui pedes suos eidem pectori infigit, quia itinera sua ad uoluntatem conscientie sue dirigit, cum omnia que desiderat facit; sed dorsum ac caudam suam ad eandem imaginem uertit, quoniam uigorem et completionem iniquitatum suarum ad auaritiam extendit, omnibus modis illi insudans.Sed quod coram ipsa arbor stat, que radicibus suis in gehennam radicat et cuius fructus picea et sulphurea poma sunt: hoc est quod cordibus infidelium hominum auaritia sollicitudinem seculi demonstrat, que totis uiribus suis internecioni immersa fructum inquinationis pessimi que fetoris in circumuolutione nequissimarum curarum profert, ubi nulla celestia, sed semper terrestria meditatur.Et hanc arborem eadem imago diligentissime intuetur, ac de fructu illius ore suo rapiens auidissime deuorat: quia ineptam sollicitudinem auaritia sollerter inspiciens, ea que in terrenis curis hec gignit mordaci hiatu comprehendit, et sine moderatione in se trahit.Numquam enim homines huic uitio seruientes securi sunt, nec Deo confidunt, sed se totos caducis rebus ardenter immergunt.unde ipsa quoque multis et horribilibus uermibus circumdatur, quoniam auaritia inenarrabilibus et monstruosis diabolicis artibus circumuallatur; qui caudis suis multum sonitum et magnum motum in prefatis tenebris faciunt: quia fortitudine et completione iniquitatis sue plurimos strepitus ac immensas inquietudines in tenebris infidelitatis commouent, cum nullum in quiete propriis rebus suis frui permittunt; et hoc etiam per iniquos homines agunt, quemadmodum cum pisces ictibus caudarum suarum aquam commouent, scilicet cum in illis peruersitas prauorum operum confortata et peracta, puritatem bone scientie in beatis hominibus disturbat, ita quod ipsis que ipsorum sunt auferunt et sibi ea pertinaciter congerunt, sicut et idem uitium in locutione sua superius manifestat.Cui pura sufficientia resistens, ut fidelibus dona Dei sufficiant fiducialiter admonet, ne si auaritie insolenter insistant, amaritudinem acerbe infelicitatis incurrant, uelut etiam Ieremias de quibusdam hoc uitium diligentibus testatur dicens:XXXIu. ubi sunt principes gentium et qui dominantur super bestias que sunt in terra, qui in auibus celi ludunt; qui argentum thesaurizant et aurum, in quo confidunt homines; et non est finis possessionis eorum qui argentum fabricantur et solliciti sunt, nec est inuentio operum illorum.Cuius sensus talis est.ubi sunt et quam mercedem illi habent, qui tyrannide sua gentes opprimunt?Scilicet in teterrimis et in squalidis locis, que opera eorum ipsis preparauerunt, sunt; ac premia punitionis receperunt, quoniam legalia precepta reliquerunt et quoniam in dominatione illa, qua populis prefuerunt, se ipsos deos fecerunt; et quoniam substantias eorundem hominum in auaritia consumpserunt.Qui etiam dominium suum exercent super feras que in feritate sua sunt, in terra nihil nisi quod bestiale est scientes; quas isti in ditione sua habent quasi eas fecerint, non cogitantes quod Deus illas eis in seruitutem creauerit; et sic altitudinem ac latitudinem supernorum premiorum propter pretium proprie uoluntatis sue relinquunt, quia faciunt quod uolunt.Nam mentes suas ad Deum non erigunt, sed auaritie seruiunt, unde in pessima tenebrositate non alia quam bestialia merita recipiunt.Qui et in auibus erem penetrantibus ludicra uoluptatum suarum implent; et symphoniam Spiritus sancti - cum qua in preceptis Dei gaudere deberent - relinquentes, gaudia sua in mores uolucrum uertunt et cum eis uaria diuersitate inconuenienter letantur, et ideo magnas penas sustinebunt, quoniam Deo non seruiunt.Qui etiam per iniustas acquisitiones et per iniusta lucra argentum mortalitatis sibi congregant et aurum perditionis, in quo spem suam terrena et non celestia sentientes ponunt, ita quod nullum terminum, nullum modum dilatationi contractionis sue constituunt, quia argentum bone scientie, qua sanctissima opera in celesti harmonia thesaurizantur, nolunt; et quia aurum sapientie, qua fideles homines cum discretione Dei sapienter reguntur, contemnunt.Nam diuina precepta in uoluminibus uelut in priuilegio, ne obliuioni tradantur, sed ut per iustos et sanctos homines compleantur posita sunt; que omnia isti repudiant, ac mortalem pecuniam sibi eligunt, unde mortales in morte facti sunt.Qui et argentum in diuersas species confidentie sue ducunt, et de terrenis et caducis sollicitantur, ne ipsis auferantur: quapropter etiam in nulla inuentione perseuerantie opera ipsorum durare poterunt, quoniam in uanitate facta, in uanitate quoque dilabuntur.Ipsi enim fidem et subiectionem Dei abicientes, in terrenis quecumque sibi placent faciunt, dicentes: 'Omnia que Deus uult facit, et nos ea que uolumus faciemus'.Et sic sanctimoniam sanctorum operum, que cum bonis uirtutibus deargentate et que in fabricatione uirtutum uelut elegantes forme apparent, de se abiciunt, ac omnem sollicitudinem suam in facultates diuitiarum secundum desideria cordium suorum figunt, nullam curam de salute animarum suarum habentes; et ideo etiam nulla inuentio prauorum operum ipsorum in ulla utilitate aut in ullo merito saluationis est, quia cuncta que faciunt ut carbones extinguuntur, ac in operibus auaritie in morte moriuntur.XXXu. Et quinta imago tristitiam seculi significans, hic auaritiam sequitur: quia cum auari ea que desiderant habere non possunt, tristitiam incidunt, de qua se leniter expedire non preualent.Et muliebrem formam habet, ad cuius dorsum arbor stat, que tota arida sine foliis est: quia in feminea formidine insipienter stultitiam amplectens, omnem fortitudinem et fiduciam suam ad afflictionem animi ponit, que omni uiriditate siue omni protectione beatitudinis caret; et cuius ramis eadem imago implexa est, quia procedentibus ex ea contrarietatibus idem uitium ita implicatur, quasi in felicitate sit.Nam ramus unus uerticem capitis eius obtegit: qui contritio est, initium et summitatem mentium hominum illorum qui eodem malo occupantur opprimens; et unus collum et guttur eius circumdat: qui anxietatem ostendens, robur eorum, quo iugum Domini ferre, et desiderium eorum, quo cibum uite capere deberent, constringit.Et unus circa dextrum brachium, unus circa sinistrum se extendit, ipsis tamen brachiis non expansis, sed ad se collectis: quoniam eisdem hominibus formido ad eterna et spiritalia opera, et pauor ad caduca et secularia horrorem immittit, ita quod nec in illis nec in istis laborare aut se bene et honeste dilatare studeant, sed quod in ignauia per pessimam oppressionem cordium suorum manere contendant.Et hoc faciunt manibus ab eisdem ramis dependentibus, et ungues ad similitudinem corui habentibus: quia opera eorum a predictis contrarietatibus superbe eminentia, asperitatem in uoracitate proterue nigredinis demonstrant, cum tam sibimetipsis quam aliis nullam dilectionem impendunt, quoniam nec in letis nec in tristibus, nec in prosperis nec in aduersis ullam confidentiam semper habent.Ab illius quoque dextra parte ramus unus, et a sinistra parte unus procedit, qui uentrem et crura eius in transuersum circumcingunt et inuicem circumplectuntur: quia ubi homines in tristitia seculi pereuntes per spiritalia uelut in dextra defendi deberent, ibi afflictio animi dubietatem eis immittit; et ubi carnalia uelut in sinistra deberent abicere, ibi meror ipsis etiam per afflictionem animi accedit, que etiam omnia conscientiam et fortitudinem tam animarum quam corporum eorum hac et illac per multas diuersitates circumferendo comprimunt, et que pessima societate in ipsis coniunguntur, ita quod nec ad Deum nec ad seculum uiriliter tendunt, quia nec in Deo nec in seculo ullum gaudium habent, nec que sint opera sua pleniter considerant.unde et pedes uitii illius lignei sunt: quoniam idem homines itinera sua nulla correctione spei et fiducie corrigunt, sed ea post tristitiam seculi ponunt, nullam uiriditatem in uiis suis habentes, sed colubro similes existentes, qui ab omni gaudio et ab omni letitia celi et terre se abscondit.Alia autem indumenta non habet, nisi quod hoc modo ramis istis circumdata est: quia idem uitium homines istos nulla gloria, nulla honestate decoratos, sed omni felicitate nudos reddit et, ut prefatum est, pessimis calamitatibus oppressos ostendit, quoniam nec se ipsos nec alios diligunt, sed omnibus grauedinem in moribus suis inferunt.Quod autem maligni spiritus cum nigra nebula ualde fetente uenientes ipsam inuadunt, ad quos gemendo se reclinat: hoc est quod nequissimi et diabolici spiritus cum nigredine pessimarum artium suarum omni sorde et immunditia fetentium ebullientes, predictos homines cum predicto uitio aggrediuntur, et eos ab omni consolatione et ab omni quiete mentium suarum trahunt, ita quod isti illis desperantes et se ipsos abominantes consentiunt, nec sibi ullam beatitudinem adesse posse confidunt: uelut idem uitium in uerbis suis, ut premonstratum est, declarat.Celeste autem gaudium illi respondet, et ut homines amaritudinem tristitie a se proiciant et Deo in gaudio adhereant fideliter exhortatur.XXXuI. Et ecce coram prefato uiro eneus fustis, ut fustis percussoris est, abysso infixus apparet, qui in conspectu Dei fortissimum zelum eius ad uindictam malorum preparatum et profundissimis iudiciis eius impositum designat, nihil ferientem, nihil comminuentem quam quod diuina iudicia demonstrant.Qui hac et illac quasi ad percutiendum mouetur: quia omnia perquirit, omnia perscrutatur, que iustis Dei iudiciis examinanda et discutienda sunt.Et motus eius, scilicet recta iudicia zeli Dei, sonum uidelicet iudicialem sententiam sic dicentem reddit: quoniam magna austeritate clamat quod diabolicas irrisiones Deo repugnare cupientes, et ad altitudinem illam que in ima descendit pertingere contendentes, ab omni decore et ab omni beatitudine auferet, ac in contumeliam fetentis cadaueris proiciet: quia ipse a uoracitate primi insidiatoris et a rabie eius crudeliter prodeuntes, quoscumque possunt in loca pessime damnationis se cum trahere student.Sed eas zelus Domini dispergit et ad nihilum deducit, quoniam omnia iuste examinat, et queque que diiudicanda sunt iuste diiudicat, sicut etiam scriptum est:XXXuII. Factum est autem in noctis medio percussit Dominus omne primogenitum in terra Egypti, a primogenito Pharaonis, qui sedebat in solio eius, usque ad primogenitum captiue que erat in carcere, et omne primogenitum iumentorum.Cuius sensus talis est.Dum iniquitas superabundauit, ita quod a nullo se superari existimauit, contriuit Dominus in zelo suo omne initium et omne caput quod in peruersitate tenebrose infidelitatis grassabatur, scilicet ab initio superbie diaboli, que sibi sedem in tartareo regno parauerat, usque ad initium transgressionis Ade, ubi ipse captiuatus et incarceratus eidem diabolo se subiecerat.Nam uerus Deus iustus iudex, cum superbiam diaboli in abiectione perditionis conclusit, et cum transgressionem Ade in acerrima ultione transuerberauit, omne genus uitiorum in his comminuit, quoniam istis omnia uitia adherent.Comminuit quoque omne uitium peruersarum cogitationum, cum etiam cogitationes hominum examinat, quia dum eas in capite obtruncat, fine tenus etiam ipsas exterminat, nec ullas indiscussas pertransire permittit.Nam Dominus quasi in medietate mortis, percussa iniquitate per Filium suum in regeneratione Spiritus et aque fideles homines ad uitam reduxit, cum a prophetis et sapientibus usque ad subditos eorum, qui peccatis incarcerati erant, omne malum occidens ueterem legem in meliorem partem conuertit.Ipse nempe initia uitiorum prostrauit, cum luxuriam ac inobedientiam in noua lege extinxit, quatinus plurime uirtutes ibi crescerent, ubi he pessime radices exstirpate fuissent.In ore enim antiqui serpentis luxuria conglobata fuerat, ubi ille per cibum hominem deceperat.Sed de stirpe Iesse puella surrexit, que luxuriam in uentre eiusdem serpentis diuisit, cum sine gustu luxurie in puellari innocentia peperit: que semper gaudet, nec tristitiam habere potest.Filius autem Dei abstinentiam docuit, cum in abstinentia ciborum quadraginta diebus et noctibus ieiunauit.Sed et plurima mala in idolis superauit, cum illa contriuit; ac occulta miracula per semetipsum ostendit, cum morsum serpentis per sanguinem suum et per sanguinem martyrum suorum oppressit.XXXuIII. Innocens namque sanguis Christi et martyrum suorum desponsationem uirginitatis sibi coniunxit, unde diabolus erubuit, quod totus confusus erat; et contra omnia hec speluncas quesiuit, ut ea deciperet, cum uitia aduersus uirtutes armauit, ubi etiam precepta Dei cum peruersa doctrina euertere tentauit in semetipso dicens: 'Quandoquidem possibilitatem habeo facere que uolo, omni conatu Deo rebellabo, quia me opprimere uult'.XXXIX. Sed ego qui ab initio creaturarum fortis preliator sum, eundem antiquum serpentem, cum culturam operum suorum perfecerit, totum prosternam, et cum inobedientia quam de se genuit totum conteram.Diabolus namque pater inobedientie est, et omnes qui consilio inobedientie consentientes precepta Dei contemnunt, sic perseuerantes membra diaboli sunt.Hec omnia cum eodem antiquo quo seductore destruentur et ad nihilum redigentur, et sic potestas diuinitatis integra apparebit, quia inimicum suum superauit.In homine quoque eum superat, cum conuersionem publicanorum et peccatorum diligit, ubi eos denuo suscitat, quoniam misericordia Dei lata numquam arescet, nec propter uicissitudinem ullius rei mutabitur, sed semper stabilis in se est: quoniam Deus uita illa est, que numquam uiuere incepit, et que nullum similem sibi inuenit, et que etiam numquam finietur.Deus quippe peccatores penitentes suscipit, qui uiuere incipiunt, cum peccata deserendo in peccatis arescunt, et cum naufragium peccatis suis in lacrimis penitentie prudenter faciunt.Qui autem uite desiderium habet, in illo uerba hec percipiat; ac ea in interius cubiculum cordis sui recondat.ET ECCE predicte multitudinis alios spiritus uidi, qui omnes uociferabantur dicentes: 'Numquid magnum est quod Deus facit?Lucifer magnus est, et cum illo semper erimus'.Isti homines ad scurrilitatem exhortantur, et ut subsannantia dicta et facta ad omnes habeant eis demonstrant.XL. Et uidi flammam ignis, in qua mirabilis forme uermes discurrebant.In ista anime illorum cruciabantur, qui scurrilitatem amauerant et qui nulli hominum in huiusmodi uitio pepercerant.Nam propter ardens studium scurrilitatis, quo multos leserant, in flamma ista ardebant; et propter ignorantiam qua Deum per idem uitium obliuioni tradiderant, per prefatos uermes torquebantur.Et uidi, et intellexi hec.XLI. Et de prefata uiuente luce uocem mihi dicentem iterum audiui: Hec que uides uera sunt, et ut ea uides ita sunt.Quapropter homines scurrilitatem sibi componentes, si malignos spiritus illam sibi suggerentes contenderint de se fugare et penis eius abesse, ieiuniis et uerberibus secundum iussionem sibi presidentis rectoris se castigent, et deinde silentium cum rectitudine conuenientis temperamenti diligant.XLII. Scurrilitas enim obliuione Dei repleta est, et mendacibus uerbis ueritatem dilaniare studet, quoniam sicut fetens nebula est, que omnes fructus arefacit.Nam in honestate non germinat, nec per disciplinam pallio uerecundie tegitur, sed omnia que uera sunt cum umbra ludentium uerborum eradicare tentat.Ista namque cum quibusdam sibilis secundum mores serpentium facit, ac cum blasphemantibus uerbis que contra Deum et hominem sunt, pessime consuetudini se implicat, et constitutam legem deridet, uelut tinea uestem demolitur; et hominem deridendo decipit, ac sic eum per mortem inuadit.Sed qui Deum puro corde et disciplinato animo diligere uoluerit, uirus subsannationis huius de se proiciat, ne postea flere incipiat, cum gaudium habere desiderat.Hec autem de penitentium animabus purgandis et saluandis dicta sunt et fidelia sunt; et fidelis his attendat, et ea in memoriam bone scientie componat.ALIOS QuOQuE eiusdem multitudinis uidi spiritus, quos etiam sic uociferantes audiui: 'Dominator noster Lucifer est, qui omnia pertransit, et omnia que sunt cognoscit'.Hi hominibus uagationem ostendunt, et ne stabilitatem diligant eis persuadent.XLIII. Et uidi paludem magnam putrida et fetente sorde plenam, de qua pessima nebula surgens eandem paludem totam circumdabat.In hac anime illorum puniebantur, qui in seculo uiuentes uagationi insudauerant, ita quod de loco ad locum transeundo semper uagi incedere soliti fuerant.Nam propter uagationem qua peccauerant, in sordibus paludis huius erant; et propter delectationem quam in illa habuerant, fetorem eius sentiebant; et propter diuersitatem nouitatum illius eadem nebula obtegebantur.Et uidi, et intellexi hec.XLIu. Et de predicta uiuente luce iterum audiui uocem mihi dicentem: Hec que uides uera sunt, et ut ea uides ita sunt.Quapropter homines ut spiritus ad uagationem eos exhortantes superent, et ut penas eiusdem uagationis euadant, ieiuniis et flagellis se castigent, ac genuum flexionibus et suspiriis pro eisdem excessibus se puniant.XLu. Qui enim uagationem amplectuntur, Deum non timent, nec caritatem Dei habent, et cum prefatum timorem abiciunt, sapientia carent; et cum caritati se non implicant, uigilem scientiam habere non poterunt.uagatio quippe uelut puella inobedientie est, ac luxurie multotiens famulatur; et si eam opere non perficit, consortium eius tamen affectat, et aspectum ipsius desiderat, et officio eius se subicit.Nam et rabida et tepida est, et in unaquaque causa ululat, et cibo sale non condito similis est; nec gaudium rectum nec tristitiam rectam habet, nec prophetia illam inspicit, nec sapientia cum illa loquitur, quoniam nec radix nec folium fructifere arboris est: quia in radice prophetie sicut ros in mane non madet, nec in folio edificationis sapientie in meridie surgit.Spuma enim et putredo est, nec gustus in scientia, nec cibus in operibus est, nec in ulla utilitate manet nec uigilem sensum, nec eleuationem mentis ad Deum in ulla auctoritate habet.Ipsa quoque otiositatem et pigritiam ad se colligit, cum quibus per plurima lubrica et contumeliosa temere incedit, et uisum suum ad diuersitatem sibi occursantium infigens, ea que Dei sunt obliuiscitur, cum etiam corporales necessitudinis sue causas multotiens sic negligit.Sed qui Deo strenue et in austeritate uite sue desiderat famulari, huius uitii uanitates abhorreat; et se tam corpore quam spiritu constringens, ad Deum se erigat.Cum enim homo in celum extenditur cum facie fidei Deum uidendo, ipsum diligentissima contemplatione osculatur et firmissima caritate amplectitur.Tunc et in homine isto completur quod sic scriptum est:XLuI. Delectare in Domino, et dabit tibi petitiones cordis tui.Quod etiam sic intelligendum est.Tu qui fideliter in Deum credis et qui fidelia opera operaris, omne delectamentum uirtutum ad te collige, et in illo delectare, qui Dominus uniuersorum est, illum fideliter sequens et illum fideliter diligens, qui creator tuus est.Et cum sic in illo delectaris, dabit tibi ea que bona sunt et in quibus numquam aresces, uidelicet secundum quod petis, et secundum quod cor tuum desiderat.Quomodo? Fides enim, qua in Deum recte credis, nihil te petere quam quod iustum est permittit; et contemplatio illa, quam fides docet, in aspectu Dei nihil quam quod Deo placet, et quam quod eternum est petit.Nam si etiam pro necessitate tua ad Deum suspiras, et si etiam pro necessitate fratris tui ad Deum clamas, his bonis et sanctis operibus odor uirtutum caritati Dei appropiat, et Deus petitiones istas, que iuste fiunt, implere non cessat.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.DEINDE ALIOS eiusdem multitudinis spiritus uidi, quos omnes magno clamore uociferantes audiui: 'Lucifer dominus est, quoniam elementa precepto eius obediunt'.Et isti elementa studiose inspexerunt, et homines ad maleficium pertrahunt, et ut magicis artibus et ueneficiis insistant eis persuadent.XLuII. Et uidi paludem magnam, ut ignem totam feruentem, et pessimum fetorem emittentem, ac multitudinem serpentium aliorum que uermium in se habentem, in qua etiam anime illorum torquebantur, qui dum in corporibus suis fuissent maleficio institerant, ita quod diabolicis artibus plurima magica et ueneficia cum diuersis creaturis exercuerant.unde et maligni spiritus plurima obprobria intulerant eis dicentes: 'Isti uiuum Deum non habent'.Quia enim rectam fidem neglexerant, et in operibus suis incredulitatem secuti fuerant, in hac ignea palude ardebant; et quia quid facerent non considerauerant, fetorem eiusdem paludis sentiebant; et quia fiduciam suam in elementa et in alias creaturas posuerant, ac illis magis quam Deo crediderant, a predictis uermibus affligebantur; et quia in huiusmodi pessimis artibus delectate fuerant, conuiciis malignorum spirituum infestabantur.Et uidi, et intellexi hec.XLuIII. Et iterum de prefata uiuente luce uocem mihi dicentem audiui: Hec que uides uera sunt.Sed homines qui malignos spiritus ad maleficium eos exhortantes contenderint deuincere, et penas eiusdem uitii effugere, aspera ueste se affligant, ac durissimis ieiuniis ac acerrimis uerberibus cum iudicio iustitie se castigent.XLIX. Nam homines qui in creaturas uelut in scripturas aspiciunt, et qui in creaturis uelut in scripturis multa discere contendunt, diabolum pro Deo colunt et ei seruiunt; quapropter et ipse eis adheret dicens: 'Quicquid a me petieritis, uobis dabo'.unde et miser ille qui diabolo sic famulatur, in semetipso dicit: 'Omnem salutem meam in creaturis inuenio.Si enim in Deum semper aspicerem et si mihimetipsi quelibet bona non prouiderem, Deus cum sibi placeret, omnia que haberem mihi auferret.Et quid tunc haberem? Igitur que uoluero, in creaturis perscrutabor.In his namque ut peccem non estimo'.Hec pessimus ludificator in semetipso loquitur, et hec etiam pessimis et peruersis artibus imitatur, unde et corpore et anima destruitur, quia casum primi angeli subsequitur, et quia etiam se uiliorem diabolo facit cum in irrationabiles creaturas confidit; quod ille non fecit, quoniam in semetipsum confidebat.Sed qui Deo pure et digne seruire uult, huiusmodi figmenta et illusiones fugiat, nec semetipsum nec alias creaturas in contrariam diuersitatem euertat, quoniam si creaturas malis sciscitationibus inspexerit, aspectum anime sue excecat; et si cum eis uelut cum Deo loqui studuerit, mutum se ad laudem Dei facit; et si cum eis praua et contraria et nefaria opera, et que etiam contra naturam et salutem hominis sunt, perpetrauerit, animam suam in interitum mittit: quod facere contemnant qui creatori suo adherere desiderant.Hec autem de penitentium animabus purgandis et saluandis dicta sunt et fidelia sunt; et fidelis his attendat, et ea in memoriam bone scientie componat.SED ET ALIOS prefate multitudinis uidi spiritus, qui clamantes uociferabantur: 'Lucifer multis honoribus ditabitur, et nos cum illo magnificabimur!' Isti hominibus auaritiam proponunt, et ut semper plura et maiora attendant eos exhortantur.L. Et igneum erem uidi, qui totus maximo ardore feruebat, et in quo minutissimi et acerrimi uermiculi uelut a uento hac et illac agitati pergebant.In ere autem isto anime illorum erant, qui in seculo uiuentes auaritie seruierant, et quibus semper appetitus fuit ut aliena, quomodocumque potuissent, sibi congregarent.Nam propter incessabilem anhelitum auaritie, quam in se habuerant, ignem eris huius patiebantur; et propter plurima damna et cruciatus, quos hoc modo hominibus intulerant, acerbitate prefatorum uermiculorum affligebantur.LI. Sed et puteum uidi, qui tante profunditatis erat, quod finem eius discernere non ualebam, ex quo flamma egrediens se in altum extendebat et iterum in eundem puteum recidebat, et hoc sine cessatione faciebat.Et in puteo isto anime illorum puniebantur, qui propter auaritiam latrocinia in seculo uiuentes exercuerant, ita quod cum eadem flamma sursum de puteo illo emittebantur et quod cum ea introrsum in eundem puteum retrahebantur.Et plangebant clamantes: 'Ach~al, quod sic peccauimus!' Quia enim latrocinia perpetrauerant, in puteo isto erant; et quia in eodem uitio acerbitatem habuerant, in predicta flamma ardebant; et quoniam multas rapinas sic commiserant, eadem flamma eos sursum et deorsum mittebat; et quoniam hoc quasi pro nihilo duxerant, in eisdem penis plangebant.LII. Et etiam uidi foueam latam et profundam, in qua pessimi uermes erant, et super quam acerrimi ignis flamma ardebat, in qua etiam plurimi maligni spiritus discurrebant.Et in penis istis anime illorum puniebantur, qui dum in corporibus suis fuissent, alienas res furtim hominibus subtraxerant, ita quod etiam maligni spiritus in eisdem penis eas hac et illac impellendo plurimum torquebant.Nam propter furta que perpetrauerant, in fouea hac tenebantur; et propter inquietudinem nocturnarum insidiarum a prefatis uermibus cruciabantur; et propter studium male artis quam in uitio isto habuerant, in igne hoc urebantur; et propter cecitatem qua Deum non inspexerant, a pessimis spiritibus affligebantur.Et uidi, et intellexi hec.LIII. Et de predicta uiuente luce iterum uocem audiui dicentem ad me: Hec que uides uera sunt, et ut ea uides ita sunt.unde homines qui pessimos spiritus auaritiam eis proponentes optauerint deuitare et penis eius abesse, ieiuniis et uerberibus se affligant, et etiam pauperibus quos defraudauerunt, prout potuerint, misericordiam cum ueritate rependant.LIu. Sed et qui in eodem uitio latrocinium aggressus, homines rebus suis exspoliare non timuit, si se predictis penis absoluere uoluerit, aspera ueste et acerrimis ieiuniis ac diris flagellis corpus suum, cum quo peccauit, castigare non negligat.Lu. Ille quoque qui auaritie per furta seruire laborauit, ut a cruciatibus eiusdem uitii absoluatur, ieiuniis et uerberibus ac genuum flexionibus se punire non negligat.LuI. Qui enim auaritiam sic sequitur, quod omnia que potest aliis subtrahit et ea sibi attrahit, nec quasi lapidem super lapidem dimittit, substantias illorum crudeliter dispergendo, et per hoc pauperes et egenos et peccatores sepe facit: pessimis penis, ut prefatum est, subiacebit, nisi per gratiam Dei penitentia illum purgauerit.Nam omni tempore perscrutor et perspicio quomodo quisque homo in uia rectitudinis incedat, quemadmodum Dauid seruus meus prophetico spiritu inspiratus demonstrat, ubi dicit:LuII. Deus de celo prospexit super filios hominum, ut uideat si est intelligens aut requirens Deum.Quod etiam sic intelligendum est.Qui omnia condidit, de secreto secretorum suorum prospicit super illos qui filii carnis sunt, scilicet qui carnaliter incedunt, ut discernat qualiter commendatum eis talentum lucrifaciant; quoniam diuinus aspectus acutissime considerat quali intelligentia in speculo fidei eum inspiciant, et quali inquisitione puritatis eum requirant.Quandiu enim anima in carne bona opera operatur, Deum per gustum sanctitatis intelligit; et quandiu fidem ad bonam consummationem cum uirtutibus producit, Deum in speculo fidelissime puritatis requirendo conspicit.unde et Deus profundissimo intuitu uidet quo studio eum intelligat et requirat, et quo torpore eum negligat et relinquat: quoniam unicuique secundum opera sua iustam retributionem recompensat.LuIII. Auaritie autem malum pessimum malum est, ac plurimos in interitum ducit.Nam non solum ea que extra corpus hominis sunt, homini abstrahit, sed et corpus eius ipsi aufert.LIX. Homo enim latrocinium exercens diabolum imitatur: quia sicut diabolus animam hominis consiliando perdit, sic et latro homini substantiam subtrahit ac corpus ipsius occidit.unde et a Deo separatur, et nisi resipiscat, maledictione maledictionis induetur, ac eterna pena operietur, quoniam peccata sua pleniter perfecit.LX. Sed et ille qui nocturnalis insidiator est, diabolice deceptioni assimilatur, quoniam diabolus uoluntatem suam quadam arte ne uideatur uelat, quia manifeste hominem decipere non audet; et hoc ideo facit, quatinus thesaurum iustitie de corde hominis auferat.Nam felicitatem saluationis hominis odit.Deus autem omne quod iniustum est aufert, nec uoluntatem illius ad plenitudinem nequitie sue peruenire permittit, quemadmodum scriptum est:LXI. Ego austerus homo sum, tollens quod non posui, et metens quod non seminaui.Quod etiam sic intelligendum est.Ego qui omnia diiudico, iustus et sincerus et etiam clemens in iudiciis meis sum, quoniam omnia peccata secundum qualitates suas examino; ubi penitenti misericorditer subuenio, impenitenti autem iudicium meum propono, tollens auferendo iniustitiam quam non constitui, et metens delendo malum quod non dilataui: quia quod iniustum est non posui, et quod malum est non seminaui, sed hec per uera iudicia reprehendo, quemadmodum piscis contra uoluntatem suam hamo comprehenditur.Nam omne quod malum est contero, et guttur eius ne stare possit constringo; et sic tollo ubi non pono, et meto quod non semino, uelut etiam de inferno tuli quod uolui, cum illum despoliaui; et uelut ab impiis nequitiam eorum seco, cum eos ab impietate sua conuerto.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.ET ECCE alios eiusdem multitudinis spiritus uidi, quos etiam sic clamantes audiui: 'Quid est quod ille Deus esse uult, quem abhorremus?'Et hi homines ad tristitiam seculi pertrahunt; et ut in tristitia marcescant, ita quod etiam se uiuere doleant persuadent.LXII. Et uidi locum aridum et inaquosum ac uermibus plenum, et tenebris circumdatum, in quo anime illorum erant, qui dum in corporibus suis fuissent, tristitiam seculi sibi attraxerant.Et maligni spiritus easdem animas per eundem locum igneis flagellis hac et illac agitabant uociferantes: 'Quare fiduciam uestram in Deum uestrum non posuistis?'Quia enim in gaudio celestium non uiruerant, sed quia tristitiam seculi in defectu secularium sibi imposuerant, in eodem loco erant; et quia hoc in amaritudine cordium suorum fecerant, cruciatus predictorum uermium sustinebant; et quia hoc modo ueram et indeficientem beatitudinem neglexerant, contrarietatem earundem tenebrarum patiebantur; et quoniam his malis irretite in Deum non confidebant, a malignis spiritibus, ut prefatum est, affligebantur.Et per uiuentem Spiritum uidi, et intellexi hec.LXIII. Et iterum de prefata uiuente luce audiui uocem mihi dicentem: Hec que uides uera sunt; et ut ea uides ita sunt, et plura sunt.Quapropter homines tristitiam seculi sibi accumulantes, si malignos spiritus ad illam eos exhortantes superare studuerint, et si cruciatus illius effugere desiderauerint: si in seculari uita sunt, ad spiritalem uitam se contrahant; aut si in spiritali conuersatione sunt, communem districtionem plus solito adimpleant, et humillime obeditioni se frequenter subiciant, ac Scripturas illas, que celeste gaudium eis inferant, frequenti studio ruminent; et hec omnia non proterue, sed cum permissione presidentis sibi iudicis adimpleant.LXIu. Tristitia enim seculi gaudium in celestibus non habet, et uento qui nec in uiriditate nec in siccitate utilis est assimilatur, quoniam omnia que tetigerit dispergit.Sed et nusquam rectum statum habens dicit: 'Nec hoc, nec illud quod in Deo esse dicitur scio'.Et sic omnia uitalia ipsius arescunt, quoniam spiritalia spiramina non habet.unde et in plurimas partes diuisa est, ita quod cum merore omnia ad se colligit, et quod nullum gaudium in eis habere desiderat, et quod amicum cum letitia non aduocat, et quod inimicum non mitigat; sed cum omnia hec cum merore aggregauerit, in foramen molestie sicut coluber se abscondit, quia omnes pretereuntes pauet.Omnibus autem his morti assimilatur, quoniam nec ad celestia anhelat, nec in mundum confidit; et ideo zelus meus super eam cadet, quemadmodum scriptum est:LXu. Ignis succensus est in furore meo, et ardebit usque ad inferni nouissima.Quod etiam sic intelligendum est.Ego qui solem et lunam ac omnes alias creaturas creaui, hominem rationalem feci, quatinus me cognosceret et cognoscendo amaret, et quod per incredulitatem contra me non pugnaret: quia bonum sibi utilius est quam malum; sed ipse me negligit, quasi nullam salutem de me habeat.unde ignis examinationis succensus est in zelo iudiciorum meorum, in quibus omnia iuste diiudico, qui ardebit ad profunditatem nouissimarum iniquitatum que in igne examinande sunt, quoniam ille omnia perfecte examinat; quia non est creatura que eum exsuperet aut que eum extinguere possit, quoniam ipse ea que Deo resistunt perquirit.Nam cum homini saluationem ostendo, et cum ille eam per incredulitatem negligit, iusto iudicio zelus meus illum examinabit, quia bonum quod ei demonstratum est suscipere contempsit.LXuI. Sic diabolica turba cum huiusmodi uitiis, ut prefatum est, contra homines pugnat, ut eos in omnibus locis et in omnibus elementis ac in omnibus operibus suis ledat.LXuII. Sed econtra acies beatorum spirituum sunt, qui hominibus assunt, et qui uires totius terre et uires omnium elementorum per potestatem Dei continent, et qui opera sanctorum ante thronum Dei offerunt, quatinus ibi discernantur.LXuIII. Quapropter homo dum in seculo uiuit et dum bonum et malum operari potest, corpori suo afflictionem pro peccatis suis imponat, et sic illa cum iudicio rectoris sui de se excutiat, quatinus a sordibus eorum purgatus, non amaritudinem penarum sed suauitatem uite inueniat.LXIX. Magister autem animarum fortitudinem et imbecillitatem ac qualitatem subditorum suorum et qualitatem peccatorum eorum considerabit, et etiam qua intentione peracta sint perspiciet; et unicuique penitenti iuxta considerationem nature ipsius, et iuxta modum peccati, ac iuxta modum penitentie astabit.LXX. Nam magister uideat quomodo uirgam correptionis discipulos suos coercendo in manibus suis teneat.Ipse enim flagellum duris et asperis semper sit, quoniam si eos propter utilitatem alicuius utilitatis secundum uoluntatem suam ire permiserit, omnino rebelles efficientur, et eum etiam, si potuerint, morti tradent.Ad illos autem qui cum paruo lumine lucent, cum lenitate loquatur: quia si eos cum acerbitate circumdare uoluerit, omnino extinguentur, et peiores prioribus fient.LXXI. Nam magister in duabus partibus sit: scilicet in lenitate Iacob, et in acerbitate Esau.Iacob quidem deliquit, sed tamen beniuolus fuit; Esau autem deliquit, sed tamen acer erat.Sed Deus Iacob propter beniuolentiam suam dilexit, Esau autem propter maliuolentiam suam reprobauit.Sic et magister faciat.Illum qui in beniuolentia delinquit ad se trahat, ne deficiat; hunc autem qui in malignitate delinquit aspere corripiat, ne ad maiora mala profluat.Isti quoque qui cum graui uulnere deliquit, si penitentiam agere uoluerit, adiutorium prebeat et uulnera eius lambat, et consideret si ei talem custodiam adhibuerit, qualem ei adhibere debuit; et si hoc se neglexisse meminerit, studiose peniteat.LXXII. Sed magister qui cum dolosa iniuria super bonos et iustos sibi subditos cadit, Iudeis qui Stephanum lapidabant assimilatur; et qui innocentes et sanctos affligit, et ita bona opera eorum per iniqua spolia ipsis abstrahit, lupus nominatur; et qui cum uanis et delinquentibus prauitatem eorum dissimulando societatem habet, quasi fur dicitur; unde a fidelibus corripiatur, ne gregem Domini dissipet.Bonus autem magister preuaricantibus discipulis oculus in die, et bona aura in nocte sit; ac bene operantes cum cithara laudet, et bonis ac optimis discipulis congaudeat.LXXIII. Nam boni magistri puro etheri assimilantur, qui cum discretione et cum iusta correptione discipulos regunt.LXXIu. Sed discipuli, qui bona subiectione uelut auro et bonis operibus uelut gemmis ornati sunt, currus magistro suo esse debent, quemadmodum planete soli assistunt.In his consilia magistri probentur, ac comitatus operum ipsius cum his uelut cum curru sustineantur, sicut etiam et planete soli ministrant.LXXu. Opera autem que homo operatur, ea ad Deum dirigat, quoniam opus hominis quod ad Deum tendit, in celestibus fulminabit; quod uero ad diabolum euertitur, in penis manifestabitur.Deus enim hominem creauit et illi reliquas creaturas subiecit, quatinus in eis operaretur, ita ut bona opera ipsius non delerentur, mala autem per commercium manifestate penitentie abolerentur.Cum enim homo proprietatem uoluntatis sue uendit, pretiosam margaritam emit, ac eam in sinum suum colligit; et postea penitentia illius coram Deo in confusione serpentine deceptionis semper fulgebit.LXXuI. Nam si homo peccata sua per aurem sacerdotis Deo manifestat, hoc de Spiritu sancto est, qui uirtute sua aquas fluere et eas omnes immunditias abluere dedit: unde et Deum decet peccata in aqua mundare.Homo quippe qui se culpabilem de peccato suo reddit, sanctam Trinitatem ostendit, scilicet in penitentia Patrem, in confessione incarnatum Filium, in sudore uerecundie Spiritum sanctum.LXXuII. Et ut Deus ab angelis laudatur, et ut in hac laude opera ipsius cognoscuntur, ubi in citharis et in symphoniis ac in omnibus uocibus laudum sonant, quia hoc officialis lex eorum est, ita etiam et ab homine laudandus est, quoniam et homo in duabus partibus apparet, scilicet quod Deum laudet et quod bona opera in se ostendat: quia per laudem ipsius Deus cognoscitur, et per bona opera miracula Dei in ipso uidentur.Nam homo per laudem angelicus est, et per sancta opera homo est.Ipse namque plenum opus Dei est, quia laudando et operando miracula Dei omnia in ipso perficiuntur.LXXuIII. Sed et animabus que in obliuione non sunt, sed que in memoria superne beatitudinis existunt, orationes et elemosyne ac alii sanctitatis labores uiuentium succurrunt, et ipsis remedium salutifere ereptionis afferunt, dum in penis purgationum sunt.LXXIX. Nam per fortissimam uim diuinitatis, que peccata dimittit et que infernum despoliauit, in quibusdam elementis et per quedam elementa purgatorie pene liberandis animabus posite sunt.Sed terrestris paradisus purgatis et de penis ereptis animabus mox datus est.Lux autem illa celestis, quam homo nec intueri nec discernere potest, gloriosis et uirtuosis animabus, quarum uirtutes ex ui diuinitatis processerunt, mox preparata est.LXXX. Et cum terrene materie implebuntur, tunc et sordes ille que in casu Ade coagulate sunt, scindentur; et postea fulgebunt, quemadmodum in prima constitutione fulgebant.LXXXI. Cum enim homo per donum Spiritus sancti orationes in corde suo dictat, orationes ille in puritate prolate celari non poterunt, sed ante Deum ascendunt: quoniam et per angelum et per hominem Deus laudatur.LXXXII. Nam cum lamentabilis uox prophetarum, per quam iustitiam et miracula Dei protulerunt, pro liberatione alicuius corporalis afflictionis seu pro requie animarum defunctorum ad laudem Dei pronuntiatur, necessitati dolentium, ut promeruerunt, subuenit, quia etiam primum per dolorem et per suspiria dictata est.Et omnium istorum Deus fundamentum est, et ea suscipit, quoniam in ipsis tangitur.Homo nempe a Deo ualde amatur, cum ei studiose seruierit.LXXXIII. unde etiam cum homo de substantia sua, quam caram possidet, Deo elemosynam offert, Deus sacrificii Abrahe recordatur; et ut filio eius pepercit, sic et illis pro quibus idem homo elemosynam offert, secundum quod digni sunt parcet, quoniam in his omnibus delectatur: quia ipse hominem creauit, et omnia bona ei dedit, nec aliquid necessitati ipsius congruum ei deesse permisit.LXXXIu. Sed et Deus homini, propter bonam uoluntatem ipsius quod petit dabit.Bona igitur uoluntas suauissimus odor Deo est, quemadmodum et in ueteri testamento Deus non sanguine hircorum delectabatur, sed bona uoluntate hominum.LXXXu. Sed cum homo per donum Spiritus sancti aliquos labores pro necessitate uiuentium et pro requie defunctorum sibi iuste et conuenienter imposuerit, Deus afflictionem illius digne et iuste suscipit, sicut Moysen et Heliam audiuit, cum pro aliis qui contra Deum peccauerant laborare non cessabant.LXXXuI. Qui autem in nullo istorum Deo seruit, hunc per angelum percutientem pro inanitate cordis sui duriter ferit.unde quisque fidelis tam pro aliis quam pro se ad Deum laborare non cesset, quatinus ille qui corda hominum inspicit iustum laborem et bonam uoluntatem ipsius remuneret, ubi omnis homo pro opere suo iuste remuneratur.Hec autem de penitentium animabus purgandis et saluandis dicta sunt, et fidelia sunt; et fidelis his attendat, et ea in memoriam bone scientie componat.CAPITuLA SEXTE PARTISDE uIRO SE TOTuM CuM QuATuOR PLAGIS TERRE MOuENTEI. uERBA uNICORNIS.II. QuOD DEuS POTESTATEM SuAM IN FINE MuNDI OSTENDET.III. QuOD IN FINE MuNDI DEuS OMNES TERMINOS TERRE CONCuTIET.Iu. QuOD FILIuS DEI uENIENS AD IuDICIuM TAM PERuERSITATEM QuAM SANCTITATEM HOMINuM EXAMINAT.u. QuOD OMNIA QuE PECCATIS HOMINuM MACuLATA SuNT PuRGABuNTuR.uI. QuOD POST IuDICIuM RuTILANS CELuM ET PuRA TERRA APPAREBuNT ET QuOD CLAuSuRA SECRETORuM PATEBIT.uII. QuOD FINITO MuNDO DIABOLuS AMODO uITIA NON PRODuCET, HOMINIBuS IN TERRA TEMPORALITER NON HABITANTIBuS.uIII. uERBA IOHANNIS IN APOCALYPSI.IX. DE QuIBuSDAM LEuIORIBuS PENIS QuARuNDAM ANIMARuM QuE SIGNO BAPTISMATIS CAREBANT, ET QuARE EAS SIC PATIANTuR.X. QuOD GEHENNA OMNE GENuS PENARuM IN SE HABET.XI. QuOD IN TENEBRIS ILLIS IN QuIBuS ANIME QuORuNDAM IuSTORuM ANTE PASSIONEM CHRISTI TENEBANTuR, NuNC ET QuEDAM ANIME PONDERE PECCATORuM NON GRAuATE, SED BAPTISMATE NON SIGNATE SuNT.XII. QuOD GEHENNA IN RuINA PERDITORuM ANGELORuM SuRGENS, OMNIA TORMENTA SINE SPE IN SE RETINET.XIII. QuOD EA QuE CORAM DEO ABIECTA SuNT, IN INFINITIS SuPPLICIIS SuNTXIu. QuOD DEuS CONTRA DIABOLuM SOLEM ET LuNAM ET STELLAS CONSTITuIT.Xu. QuOD MALuM DIABOLI MALO HOMINIS NEQuIuS EST, uNDE ET IPSE IN PENIS SuIS SEMPER ERIT.XuI. QuOD DIABOLuS ANIMAL NON INuENIT QuOD AD DECIPIENDuM HOMINEM CELERIuS ESSET, QuAM SERPENS FuIT.XuII. uT OPuS DEI NON EXTERMINABITuR, ITA ETIAM OPuS HOMINIS NON EuANESCET, BONuM SCILICET AD GLORIAM, MALuM uERO AD CONFuSIONEM IPSIuS NISI PER PENITENTIAM DELEATuR.XuIII. QuOD DIABOLuS TALI uITIO HOMINI INSIDIATuR, QuALI EuM DELECTARI uIDET.XIX. uT ELEMENTA IN HOMINE SuNT, ITA ET uIRTuTES IN FIDELI HOMINE SuNT.XX. SICuT IGNIS CORPuS HOMINIS, ITA ET uIRTuTES ANIMAM EIuS INFLAMMANT.XXI. uT eRE HOMO SPIRAT, SIC ET uIRTuTES ANIMAM EIuS AD CELESTIA SuSPIRARE FACIuNT.XXII. SICuT CORPuS HOMINIS AQuA HuMECTAT, ITA uIRTuTES ANIMAM IPSIuS IRRIGANT.XXIII. uT TERRA CARNEM HOMINIS uEGETAT, SIC uIRTuTES HOMINEM BONOS FRuCTuS FERRE FACIuNT.XXIu. QuOD SICuT NuLLuS ETERNA GAuDIA, SIC ETIAM INFERNALES MISERIAS NuLLuS MANIFESTARE uALEBIT.XXu. DE QuADAM CLARITATE ET DE GAuDIIS ANIMARuM QuORuNDAM SECuLARIuM HOMINuM QuI ANTE HORAM MORTIS SuE PENITENDO PECCATIS SuIS ABRENuNTIAuERANT, ET ANIMARuM QuORuNDAM SECuLARIuM HOMINuM QuI LEGALIA PRECEPTA IN ACTuALI uITA DEuOTE COMPLEuERANT; ET QuARE ILLA SIC HABEANT.XXuI. ITEM DE ALIA QuADAM CLARITATE ET DE GAuDIIS ANIMARuM QuORuNDAM SECuLARIuM HOMINuM QuI IN ACTIuA uITA PRECEPTA LEGIS DILIGENTER OBSERuAuERANT, ET CuR EA HOC MODO RECEPERINT.XXuII. ITEM DE ALIIS GAuDIIS ANIMARuM QuORuNDAM SPIRITALIuM HOMINuM QuI IN SPIRITALI uITA OBEDIENTIE SE SuBDIDERANT ET ITA DEO OMNI DEuOTIONE SERuIERANT, ET QuARE ILLA SIC HABEANT.XXuIII. ITEM DE QuIBuSDAM ALIIS GAuDIIS ANIMARuM QuORuNDAM HOMINuM QuI DOCTORES ET RECTORES IN POPuLO DEI EXISTENTES BONA OPERA OPERATI SuNT, ET CuR ILLA HOC MODO RECIPIANT.XXIX. ITEM DE ALIIS QuIBuSDAM GAuDIIS QuARuNDAM ANIMARuM, SCILICET HOMINuM ILLORuM QuI PRO GLORIA DEI MEMBRA SuA IN MARTYRIO MORTI SuBIECERANT, ET QuARE EA SIC HABEANT.XXX. ITEM DE QuIBuSDAM ALIIS GAuDIIS ANIMARuM QuORuNDAM HOMINuM QuI IN uIRGINITATIS SINGuLARITATE DEO SERuIERANT, ET CuR ILLA HOC MODO HABEANT.XXXI. DE CLARITATE, IN QuA MuLTO PLuRA MuLTO QuE MAIORA GAuDIA PRIORIBuS GAuDIIS OCCuLTATA SuNT.XXXII. uERBA FILII HOMINIS.XXXIII. QuOD IN GLORIA PARADISI ANIME DE PECCATIS PuRGATE GAuDENT, QuE ET PER PENITENTIAM ET PER BONA OPERA DEO ADHESERANT.XXXIu. QuOD IN CELESTI CELSITuDINE ANIMABuS SANCTORuM PLuRA ET MAIORA ORNAMENTA PREPARATA SuNT QuAM HuMANA ESTIMATIO CAPIAT.XXXu. QuOD IN CELESTI REGNO SuNT ANIME SECuLARIuM, SPIRITALIuM, SuBIECTORuM, PRELATORuM, MARTYRuM, uIRGINuM, QuI DEO SERuIERANT.XXXuI. QuOD ANIME IuSTORuM IN RESuRRECTIONIS IuDICIO MuLTO MAIORA GAuDIA ACCIPIENT QuAM NuNC HABEANT.XXXuII. QuOD CELESTIA ORNAMENTA NON SuNT AuRuM ET LAPIDES AC GEMME TERRENI PuLuERIS, SED SuNT SECuNDuM OPERA SANCTORuM, QuE DEuS PER SEMETIPSuM FACIT.XXXuIII. QuOD IN CELESTI HABITATIONE PLuRIMA SuNT QuE SuPRA INTELLECTuM HOMINIS SuNT ET QuE NuLLuS MORTALI CARNE GRAuATuS IN SCIENTIA INTELLECTuS SuI ACCIPERE POTEST.XXXIX. QuOD MALuM MENDACII SINE DEO SuRREXIT.XL. QuOD HOMO MALO DOMINATuR CuM ILLuD FACERE RECuSAT.XLI. QuOD HOMO IN CADuCA TERRA IMMACuLATAS MANSIONES uIDERE NON POTEST, NISI QuANTuM DEuS ILLI PERMITTIT; CuM AuTEM POSTEA DEuM INTuEBITuR, OMNIuM TERRENORuM OBLIuISCETuR.XLII. QuOD DEuS DIuERSA MIRACuLA IN OMNI ETATE MuNDI OSTENDIT.XLIII. QuOD PROPHETE QuEDAM MIRACuLA uIDEBANT, QuEDAM NON.XLIu. QuOD OMNIS CREATuRA ET ETERNA uITA EX DEO EST.XLu. QuOD QuIDAM MALIGNI SPIRITuS HOMINES DECIPERE NON POSSuNT NISI PER ALIQuAM OSTENSIONEM, uELuT CELESTES SINT.SEXTA PARS DE uIRO SE TOTuM CuM QuATuOR PLAGIS TERRE MOuENTEDEINDE uIDI quod idem uir quasi se totum cum quatuor plagis terre mouebat.Et ecce in sinistro femore suo unicornis apparuit, qui genua eius lambens dicebat:I. 'Que facta sunt destruentur, et non facta edificabuntur.Peccatum quoque in homine examinabitur, et bonum iustis operibus in ipso perficietur, ac ipse bono rumore in aliam uitam redibit'.Et considerabam si uitia aliqua seu alia ulla his similia, que prius conspexeram, hic apparerent; et nihil istis simile hic mihi ostensum est.II. Et iterum uocem de celo audiui dicentem mihi: Fortissimus Deus, cuius potestas super omnes est, potestatem suam in fine mundi ostendet, cum ipsum in aliud miraculum mutabit.III. Nam quod uides quod idem uir quasi se totum cum quatuor plagis terre mouet: hoc est quod Deus in fine mundi fortitudinem suam cum uirtutibus celorum demonstrans, omnes terminos terre concutiet, ita quod omnis anima ad iudicium se preparabit.Iu. unde et in sinistro femore suo unicornis apparet: quoniam qui in sancta humanitate diabolo restitit, et qui illum gladio castitatis prostrauit, scilicet Filius Dei, in forma hominis ueniet; qui genua eius lambens, id est iudicialem potestatem a Deo Patre accipiens, clamat totum mundum per ignem expurgandum, ac in alienum modum renouandum, et etiam peruersitatem hominum iudicio suo examinandam, atque sanctitatem in bonis et rectis operibus in homine ad perfectionem ducendam, ita quod anime iustorum maxima gloria et maximo gaudio ad beatitudinem eterne uite tunc transibunt.u. Cum enim Deus uirtutes uirium suarum in homine perfecerit, fortitudinem suam in nubibus eleuabit, et fauillam qua elementa obnubilata sunt abstrahet; et hoc cum tanto terrore faciet, quod omnia que in terra sunt mouebuntur, et quod omnia que peccatis hominum maculata sunt purgabuntur.Tunc et Deus aquilonem ac omnes uires aquilonis destruet, et diabolum inuictricibus armis suis deiciet, ac eum spoliis suis denudabit.uI. Deinde rutilans celum et pura terra apparebunt, quia cum aliis elementis purgata sunt: quoniam nunc quandam clausuram in obnubilatione celestium portant, tunc autem in nouitate fulgebunt.Tunc et homo qui beatus existit, in eisdem elementis purgatus aureo circulo rote assimilabitur, ac spiritu et carne tunc torrens erit, atque omnis clausura occultorum secretorum patebit.Sic homines beati Deo adherebunt, et ipse plenum gaudium eis dabit.uII. Quod autem nec uitia aliqua nec alia ulla his similia que prius conspexisti hic apparent, nec quicquam istis simile hic tibi ostenditur: hoc ideo est, quoniam finito mundi termino diabolus amodo sordes uitiorum ad deceptionem hominum non producit, quia mundus iam cessauit hoc modo esse, ut prius fuerat.Et quoniam uitia tunc non bacchantur, a nullo etiam eis tunc ut prius repugnatur, nec a malignis spiritibus excitantur, nec etiam ulla temporali examinatione excutiuntur: quia memoria eorum de terra ablata est, hominibus in terra temporaliter et carnaliter non habitantibus, quos machinationibus suis infestent.Tunc enim omnia ad eternitatem transierunt, instabilitate et fatigatione in quibus mundus et ea que in mundo sunt modo elapsis et ad indeficientem transmutationem perductis, ita quod ultra huiusmodi terrores ac huiusmodi pericula non erunt, ut prius fuerunt, cum homines temporaliter in temporali seculo uiuebant; quemadmodum et Iohannes, dilectus meus, in uisione celitus sibi demonstrata ostendit dicens:uIII. Et absterget Deus omnem lacrimam ab oculis eorum, et mors ultra non erit, neque luctus neque clamor neque dolor erit ultra, quoniam prima abierunt.Cuius sensus talis est.Auferet Deus omnem squamam peccatorum, que lacrimas parit de scientia sanctorum, et eos purum limum uiuentis uite, ut primus homo creatus est, in eternitate constituet.Mors enim finalium temporum eo modo non adueniet, scilicet quo infantia per iuuentutem, iuuentus per senectutem, senectus per mortem finitur.Sed neque beati in luctuabili exilio ultra habitabunt, neque aliam uitam exspectabunt, quia uitam illam in qua tedium non est semper habebunt; neque in ignorantia clamoris sunt, quoniam occulta testimonia non querent, quia gloriam Dei manifeste semper uidebunt.Dolor quoque gustus peccatorum, et cupiditas habendi, ac timor perdendi ea que habentur, non ledent ultra homines, nec ab ulla temporali dominatione perturbabuntur, sed semper ab omnibus malis securi sunt: que prima abierunt, cum in temporali mundo et in temporalibus cruciatibus fuerunt.Qui autem uite desiderium habet, in illo uerba hec percipiat, ac ea in interius cubiculum cordis sui recondat.IX. ET uIDI tenebras diuersis cruciatibus uelut nebulam in immensum diffusas, in quibus tamen quodam loco nullas penas ignium aut uermium aut aliorum grauium cruciatuum aspiciebam, sed tantum quasdam animas, que absque pondere aliorum peccatorum iudiciali casu Ade constricte, signo baptismatis carebant; ex quibus alie quendam fumum, alie autem nullum fumum in eisdem tenebris sustinebant.Nam anime iste grauia tormenta non patiebantur, sed tenebras infidelitatis habebant: quoniam dum in corporibus suis fuissent, absque pondere aliorum peccatorum iudiciali casu Ade constricte, signo baptismatis carebant; sed ille que quibusdam leuioribus peccatis irretite fuerant, prefatum fumum sustinebant; et ille que tam a leuioribus quam a grauioribus peccatis alleuiate, signum tamen catholice fidei non habuerant, fumum earundem tenebrarum non habebant, sed incredulitatis tenebras, ut predictum est, sustinebant.X. SED ET alias nigerrimas et horribiles ac infinitas, et totas sine flamma in nigredine ardentes tenebras uidebam, quibus prefate tenebre adherebant: quoniam iste illarum fortitudo fuerunt.Et in his gehenna erat, que omne genus cruciatuum et miseriarum et fetorum ac penarum in se habet; sed nihil eorum que in ipsa seu in eisdem tenebris fuerunt, uidere poteram, quoniam easdem tenebras non interius, sed exterius uidebam, unde nec ipsam gehennam uidere ualebam; sed maximos et indiscretos ululatus plangentium, ac maximos et indiscretos stridores lugentium animarum, ac innumerabiles et indiscretos crepitus penarum uelut sonum inundantis maris et uelut sonum aquarum multarum in ea esse audiebam.Nam uniuersa genera penarum in gehenna sunt, quoniam ipsa malignorum spirituum potestas est, qui omnia uitia hominibus ipsis consentientibus infundunt; que etiam tot sunt, quot nec anima corpore grauata perspicere et intelligere ea potest, quia supra humanum modum sunt.Et per uiuentem Spiritum uidi, et intellexi hec.XI. Et iterum de prefata uiuente luce uocem mihi dicentem audiui: Hec que uides uera sunt; et ut ea uides ita sunt, et plura sunt.Nam in predictis prioribus tenebris fletus et stridor dentium est, sed in loco in quo penas grauium cruciatuum non uides, anime quorundam hominum et aliorum in ignorantia peccatorum in seculo uiuentium ante uexillatam uictoriam Filii Dei tenebantur, in quibus etiam et nunc anime pondere peccatorum non grauate, sed igneo signo sacrati fontis non signate sunt, quoniam aspectum recte fidei non habent: aliis pro opinione gustus quarundam secularium contagionum penas eiusdem fumi sustinentibus, aliis autem pro simplici ignorantia fidei easdem simplices tenebras simpliciter patientibus.XII. Sed in aliis horrendis et sine flamma ardentibus tenebris quia ere lucis et flamma rutilantis ignis carent, quibus prefate tenebre contigue sunt, quoniam utreque in perditione existunt, gehenna est, ut uides; que in ruina perditorum angelorum surgens Satanan suscepit et quecumque tormenta omnium miseriarum sine consolatione et sine spe in se retinet; in quibus tam anime que in obliuione sunt quam idem antiquus inuentor perditionis manent.Que quot et quanta et qualia sint, capacitas mortalis creature non capit, quoniam hec in obliuione sunt, et numquam cessabunt: quoniam hi qui gratiam Dei non querunt, nec in Deum aspicere uolunt, nec qui uitam habere desiderant, in his permanebunt.XIII. Et quid plus de his que coram Deo in obliuione sunt humana mortalitas perscrutetur, quam quod ea que sic abiecta sunt, in infinitis suppliciis sunt?De his antiquus serpens gaudet, quoniam ipse bonum nec desiderat nec uult, quia auctor mali omnium malorum et peccatorum est.Nam ipse primus omnium claritatem Dei inspexit, et mox malum illud incepit, quod esse non debuit, nec fieri potuit.Omnis autem creatura per Deum facta est; hoc uero malum quod ille antiquus serpens incepit, sine ipso factum est.XIu. Lucifer enim uelut speculum cum omnibus ornamentis suis constitutus erat; sed ipse lux, et non umbra eiusdem lucis esse uoluit.Tunc Deus solem fecit, qui omnes creaturas contra fulgorem illius illustraret; et lunam posuit, que omnes tenebras contra insidias illius illuminaret; et stellas constituit, que omnia uitia eius obfuscarent.Deus namque plenitudo illa est, in qua nulla uacuitas nec est, nec esse potest.Diabolus autem inane uas est: quia mox ut claritatem suam inspexit, illam superbiendo perdidit et semetipsum in infernum sepeliuit, ubi sine gloria et sine omni honore laudis manebit: quoniam spoliator ille est, qui primum hominem despoliauit et qui eum de paradiso expulit; et qui in Abel homicida fuit et qui primo malo homines occidit, cum se illis Deum esse ostendit.Xu. Sed et malum eius malo hominis nequius est, quia homo Deum uidendo quemadmodum ipse non uidit.Et idem rotam natiuitatis hominis concussit, ac per multa mala illum decepit, et ob hoc maximas confusiones sibi aggregat: quia etiam in perditione animarum letatur.unde et ipse in penis suis sicut exul sine consolatione semper erit, quoniam deceptio ipsius cum magna confusione ad eum reuertetur, in qua etiam erubescendo ualde affligetur, cum ei fideles tam per penitentiam quam per purgationem eripiuntur.XuI. Ipse autem primum hominem in paradiso per serpentem deceperat, quia in omni genere animalium aliud animal non inuenit, quod ad decipiendum hominem celerius esset quam serpens fuit: quoniam diabolus ad hominem accedere aperte tunc timebat, unde materiam deceptionis huius serpentem elegit.Nam serpens in duas partes diuisus est, scilicet quod in aqua interdum est et quod in terra quiescit.Per has duas partes sibilosus et perfidus est.De aqua enim sibilos, et de terra perfidiam trahit.unde et de aquoso ere serpit, et de terra quasi supplicat.Natura quippe eius talis est, quod hominem deceptuose decipit et quod eum mortifero ueneno occidit.Sed si homo illum uicerit, se mox abscondit, ac dolose ad illum se mouet.Et per huiusmodi artes serpentis diabolus homini persuasit, quod nec gaudium nec fiduciam ad Deum haberet.Quapropter homo in gustu pomi scientiam mali accepit, ac in suco illius peccatum adesse sensit.Sic diabolus omnia mala homini immisit, que postea per aquam suffocata sunt.XuII. Sed ut opus Dei, quod homo est, non exterminabitur, sed ut durabit, ita etiam opus hominis non euanescet, quia opus hominis quod ad Deum tendit in celestibus fulgebit; opus autem illius quod ad diabolum extenditur, in penis manifestabitur.Cum enim Deus hominem creauit, illi iniunxit ut in creaturis operaretur.Et ut ille non finietur, nisi quod in cinerem mutabitur, et ut postea surget: sic et opera ipsius uidebuntur, bona scilicet ad gloriam, mala uero ad confusionem ipsius, nisi per commercium manifestate penitentie deleantur.XuIII. Sed quia diabolus sicut speculator hominem iocando decipit, tali etiam uitio illi insidiatur, quali ui elementorum eum delectari uidet.Omnia namque uitia a diabolo procedunt et ut latrones sunt, quoniam omnia bona que in homine sunt, quantum possunt illi diripiunt; et hoc etiam cum elementis et cum aliis creaturis interdum faciunt, cum quibus homo uiuit et operatur.XIX. Et ut quatuor elementa in homine sunt, ita et uirtutes Dei in beato homine, que eum ad bonum conuertunt.XX. Sanctus enim Spiritus uere ignis inextinguibilis est, qui numquam extingui potest, et qui omnia bona dat, omnia bona accendit, omnia bona suscitat, omnia bona docet; et qui in flamma sua homini loquelam tribuit.Ipse etiam uelut per fortes uires ignis in ardore suo humilitatem ostendit, que omnibus subiacet et que se omnium infimam estimat.Et ardor iste geliditatem scilicet patientiam habet, et humorem in beniuolentia que ubique circuit, et que opus humilitatis est ac fundamentum quod sanctitas uelut per erem in celsitudinem edificat; ubi etiam maligni spiritus ita commouentur, quod ad nihilum rediguntur.XXI. er autem acutas uires habens fidem significat, que uexillum uictorie est: quia ut flamma ignis lucet, sic fides rectam uiam ostendit et rorem spei, cum quo mentes fidelium irrigat cum illi ad celestia suspirant, uiriditatem perfecte caritatis in se habentes, cum omnibus ubique prodesse festinant.unde etiam per flatum penitentie lacrimabilem querimoniam in oratione proferunt, quemadmodum suauis flatus eris flores educit, ita in calore celestis desiderii optimum fructum uelut cibum uite ad utilitatem suam et aliorum plurimorum operantes.XXII. Sed et aqua in multiplicibus uiribus suis hominem uitia deserere et ad uirtutes anhelare demonstrat.Sanctus namque Spiritus omnia indigna per aquam superat, et etiam dona sua per aquam perficit.Nam uelut calorem prophetiam emittit, per quam coagulationem peccatorum dissoluit; et quasi erem per sapientiam delectationem eorum extinguit, ut ita homo in humore iustitie pinguescat et ut inundatione ueritatis ad spiritalia semper fluat.Ipse etiam in uelocitate legalia precepta currere facit, ubi per sucum castitatis sucum medullarum hominum extinguit, et ubi per gustum abstinentie immoderata peccata conterit: sic per uiriditatem intimorum suspiriorum humorem compunctionis duris mentibus hominum infundens, quatinus madentes in humectatione uirtutum, mundi contemptum arripiant et omnes sordes eius de se proiciant.Et sic quasi uolatilia fideles de uirtute in uirtutem ascendere facit, ac eos - uelut pisces in aquis fidei morantes - cibo uite per abstinentiam peccatorum pascit; cum eos etiam uelut bestias calore suo ita perfundit, quod in aliena uita propter amorem celestis regni districte uiuunt.Sed et reptantibus in uestigiis humilitatis spumam delectationis ac consuetudinem uitiorum aufert, et ipsos ita in omnibus uirtutibus retinet ac eos ita in sustentatione perfectionis consolidat, quod dilectionem Dei in omnibus sibi proponunt.XXIII. Terra in conuenientibus uiribus suis hominem carnalia sua Deo offerre, et intra se omnem pompam seculi huius relinquere ostendit.Fidelis enim quasi in estate frigidum se demonstrat, cum se humillimum existimat; et quasi in hieme se calidum denuntiat, cum carnalia desideria in ardore uirtutum sibimetipsi abnegat.Sed et uiriditate celestium uirtutum se pascit, cum in ariditatem incentiua carnis sue uertit: ubi et germina bonorum operum profert, per que fructum sanctitatis apprehendit.Deus enim hominem creauit, quatinus ille celestia operando terrena uinceret, et ut etiam Deus in homine calliditatem diaboli superaret, ita ut et homo uexillum diuinitatis sic esset.Nam Deus primum angelum clarum fecit, ut arcana diuinitatis ostenderet; sed ille in estimatione sua contra Deum se exaltauit et a laude Dei cessauit, unde et a gloria sua euanuit.Sed Deus hominem fecit, quatinus hoc quod inferius erat, hoc quod superius fuerat superaret.In homine namque Deus omnia opera sua perfecit.Qui, ut terra animalia sustinet, in carne sua multas tentationes patitur; et cum a mundanis declinat, facit quemadmodum animal quod hominem fugit; et cum ad spiritalem uitam se uertit, facit ut bestia que ad hominem currit.Sic homo in carne sua omnia portat, cum cuncta terrena in semetipso superat: unde etiam et uexillum celestis harmonie in celesti uictoria uocatur, ubi diabolum cum curis secularium conculcat.Sic opera Spiritus sancti uires elementorum in homine demonstrant.XXIu. Quapropter homo qui tartarea tormenta euadere studuerit, diabolum fugiat et suggestiones illius de se repellat; fidem igniti fontis, quam ille attulit, qui sine peccato uenit, suscipiat ac eam iustis operibus custodiat, quatinus ad gaudia illa perueniat, que diligentibus Deum preparata sunt.Sed ut eadem gaudia nulla mortalis lingua explicare poterit, sic etiam nec infernales miserias ulla humana scientia manifestare ualebit.Hec autem de uiua uoce uiuentis et indeficientis lucis prolata et dicta sunt, et fidelia sunt; et fidelis his attendat, et ea in memoriam bone scientie componat.XXu. ET uIDI magnam et immensam claritatem, cuius splendor tantus erat, quod nec in ipsam, nec ea que in ipsa fuerunt, nisi uelut per speculum intueri ualebam; in qua omne genus amenitatis totius floriditatis ac suauissimum odorem diuersorum aromatum cum plurimis deliciis esse sciebam; in qua etiam animas quorundam beatorum, qui dum in caduco seculo uiuerent, Deum iustis gemitibus tetigerant et qui eum iustis operibus coluerant, in omnibus his suauissima gaudia habentes esse sentiebam.Ex his quosdam, qui omnes uelut candidissima ueste induebantur, quasi per speculum uidebam; quorum alii circulum uelut auroram in capitibus suis fulgentem habebant, calciamentis eorum supra niuem candidis apparentibus; alii uero circulum quasi ex auro in capitibus suis gestabant, calciamentis ipsorum ex smaragdo fulgentibus, reliquis ornamentis et illorum et istorum, que plurima fuerunt, mihi occultatis.Nam quia omnes hi, dum in corporibus suis fuissent, per fidem diabolo abrenuntiauerant et quia eandem fidem illi digna penitentia, isti autem aliis bonis operibus consummauerant: in prefata claritate quietem receperant, et in amenitate et in deliciis eiusdem claritatis gaudebant.Sed et quoniam idem beati peccata deserendo et bona opera perficiendo precepta Dei dilexerant, candida ueste, qua Adam exutus erat, induebantur.Quorum alii quoniam per penitentiam saluationem redemptionis, qua Deus hominem redemit, mentibus suis infixerant, ubi penitendo peccata sua planxerant, circulum uelut auroram in capitibus suis fulgentem habebant; et quoniam in rectis itineribus per uiam salutis ad uitam, quamuis tarde, redierant, calciamenta eorum supra niuem candida apparuerunt.Isti enim dum in seculo seculariter uiuerent, naufragium peccatis suis ante horam et in ipsa hora transitus sui in penitentia per diuinam inspirationem fecerant, et ita in saluatione inuenti sunt.Alii uero, quia propter secularia officia Deum non reliquerant, sed uoluntarie precepta eius in cordibus suis compleuerant, in seculo seculariter uiuentes, sed tamen Deum non deserentes, circulum quasi ex auro in capitibus suis gestabant; et quia in lege Dei strenue ambulauerant, calciamenta ipsorum uelut smaragdus fulgebant Hi autem dum in corporibus suis fuissent, Deum non postposuerant, sed legalia precepta deuote compleuerant, quamuis corpore seculo et seculari uite impositi essent.Reliqua autem ornamenta illorum et istorum, et significationes eorum, uisui et intellectui meo occultata sunt.XXuI. SED ET alius multo maioris et infinite claritatis splendorem uidebam, cuius nullum finem sentiebam; qui tantum fulgorem de se reddidit, quod eum intueri non poteram, quoniam supra humanum intellectum erat; cui etiam prefata claritas ita adherebat, quemadmodum regio ad regionem extenditur, quia hec principium et origo illius fuerat.Et in ista omne genus cunctarum deliciarum, et omne genus musicorum ac uoces psallentium, et gaudia gaudiorum ac magnitudinem totius letitie esse sentiebam; quoniam animas quorundam sanctorum qui magnis et duris castigationibus corpora sua in seculo cruciauerant, et etiam animas aliorum quorundam sanctorum, qui corpora sua pro amore uite martyrio tradiderant, in ea esse sciebam; sed nulla eorum que in ipsa erant nisi uelut per speculum uidebam, quia nec eandem claritatem inspicere ualebam.Et ex his quosdam uelut per speculum aspexi, qui quasi ueste candide nubis induebantur, que purior purissimo superno ethere apparuit, uelut auro etiam intexta.Ornamentum quoque capitis eorum, scilicet circulus quem in capite habebant, quasi ex electro erat, et calciamenta ipsorum crystallina uidebantur, puritatem super puritatem limpidissimarum aquarum ex se reddentia.Et isti a quodam suauissimo uento ab arcano diuinitatis procedente et odorem omnium herbarum et florum habente, interdum tangebantur; et tunc sonum dulcissime symphonie proferebant, et uoces eorum ut uoces aquarum multarum resonabant.Reliqua autem ornamenta ipsorum que plurima erant, uidere non poteram.Quia enim isti per fidem summa et artissima deuotione Deum apprehenderant, et quia tota amplexione in bonis et fortissimis operibus, dum in corporibus suis in seculo uiuerent, Deum dilexerant, pulchritudinem supradicte claritatis adepti sunt, et in gaudiis eiusdem claritatis infinita gaudia habebant.Nam et propter obseruantiam legalium preceptorum, que in puritate iustitie sunt, quam in seculari et in actiua uita degentes compleuerant, quasi ueste candide nubis induebantur, que purior purissimo ethere apparebat; et que propter diligentiam eorundem preceptorum, qua precepta eiusdem legis diligenter obseruauerant, uelut auro intexta fulgebat.Sed et propter perspicuam penitentiam, qua unumquodque peccatum in cordibus suis cum pura scientia planxerant, ornamentum capitis eorum, scilicet circulus quem in capite habebant, quasi ex electro erat; et propter itinera secularium mandatorum que in lege Dei seculariter uiuentibus constituta sunt, in quibus recte et pure incesserant, calciamenta ipsorum crystallina uidebantur, puritatem super puritatem limpidissimarum aquarum ex se reddentia.Et ob dulcissimam largitatem elemosynarum, qua unicuique miserie lacrimabiliter misericordiam impenderant - et hoc etiam in legalibus preceptis sicut Deus illis constituerat fecerant, ubi nudos uestierant, esurientes et sitientes refocillauerant, infirmos et captiuos uisitauerant, et similia bona opera fecerant - a suauissimo uento ab arcano diuinitatis procedente et odorem omnium herbarum et florum habente, interdum tangebantur; et ob deuotionem qua uoce et opere bonos fructus cum profunditate suspiriorum et irrigatione lacrimarum protulerant, sonum dulcissime symphonie proferabant, et uoces eorum ut uoces aquarum multarum resonabant.Isti autem dum in seculo corporibus suis induti uiuerent, in seculari habitu et uita corpore tantum et non spiritu degentes, in timore creatoris sui legem iustitie iustis operibus compleuerant.Cetera uero ornamenta istorum, et significationes eorum, uisui et intellectui meo occultata sunt.XXuII. ALIOS QuOQuE in eadem claritate simili modo quasi per speculum considerabam, qui quasi ueste pulchriore aurora et clariore splendore solis, ac nobilissimis gemmis ornata uestiebantur, que etiam in lenitate suauissimorum florum suauissimum erem uelut in odore balsami et omnium pigmentorum de se emittebat.Hi in capitibus suis coronas uelut nobilissimo hyacintho decoratas habebant, et calciamentis pretiosis margaritis distincte ornatis induebantur.uox quoque eorum sonum omnis generis musicorum habebat, ac sine tedio cantica noua semper cantabant.Sed et clarissima et purissima luce ab arcano diuinitatis ueniente interdum illustrabantur, que tam magna et tam lucida erat, quod eam nec oculus uidere, nec auris audire, nec cor hominis excogitare poterit.Cetera autem ornamenta eorum, que plurima fuerunt, intendere non ualebam.Nam et isti propter fidei deuotionem et propter indeficientem fortitudinem bonorum operum in prefate claritatis consortio et in gaudiorum eius delectabilibus deliciis gaudebant.Et quoniam initium bone uoluntatis sue cum studio rectorum operum perfecerant, ubi propriam uoluntatem suam cum sudante labore reliquerant, ueste pulchriore aurora et clariore splendore solis ac nobilissimis gemmis ornata uestiebantur; et quoniam in subiectione obedientie, que flos totius sanctitatis est, abstinentiam carnalium desideriorum habuerant, ubi odorem uite et exemplum sanctarum uirtutum hominibus exhibuerant, eadem uestis suauissimum erem uelut in odore balsami et omnium pigmentorum de se emittebat.Sed et quia in cordibus suis fiducialem spem de omnibus laboribus suis ad Deum extenderant, in capitibus suis coronas uelut nobilissimo hyacintho decoratas habebant; et quia in recto itinere spiritalium uiarum stabilitatem seruauerant, calciamentis pretiosis margaritis distincte ornatis induebantur.Ob laudem quoque, qua Deum in uoce iubilationis humiliter et deuote in seculo laudauerant, uox eorum sonum omnis generis musicorum habebat; et ob incessabilem in diuino officio cordis et oris eorum seruitutem, ubi in corporibus suis uiuentes unamquamque uirtutem benigne ruminauerant, sine tedio cantica noua semper cantabant.Et quoniam in angelica seruitute toto annisu mentis et corporis, uocis quoque et recti operis, laudes angelorum Deum laudando imitati sunt, preceptis maiorum suorum obedientes, orationibus ac silentio et ceteris huiusmodi bonis operibus in contemplatiua uita per continentiam carnalium concupiscentiarum iugiter insistentes, clarissima et purissima luce ab arcano diuinitatis ueniente interdum illustrabantur; que tam magna et tam lucida erat, quod eam nec oculus uidere, nec auris audire, nec cor hominis excogitare poterit, ut prefatum est.Hi uero in corporibus suis in seculo uiuentes, a propria materia sua, in qua concepti et nati erant, se abstraxerant, et spiritali uite per ueram obedientiam se subdiderant, et creatori suo omni deuotione et humillima subiectione in contemptu mundi et uoluptatum eius seruierant.Reliqua autem ornamenta istorum, et significationes eorum, uisui et intellectui meo occultata sunt.XXuIII. SED ET alios in prefata claritate eodem modo, ut supra dictum est, uelut per speculum uidebam, qui quasi ueste sapphyrini coloris lapide beryllo ac bachis ornata induebantur, in qua etiam ad pectus uelut signa septem planetarum miro modo lucentia apparuerunt.Super capita quoque sua coronas quasi topazio ornatas gestabant, et calciamenta uelut ex purissimo auro habebant.In manibus autem suis quasi tubas crystallinas tenebant, de quibus uentus odorem uelut myrrhe et turis afferens flabat; cum quibus etiam in canticis et in laudibus illorum qui uocem coram Deo habent canebant.Reliqua autem ornamenta istorum, que plurima erant, mihi occultata sunt.Isti namque quia fidelem seruitutem cum perfectione bonorum operum Deo exhibuerant, in claritate et gaudiis supradicte beatitudinis feliciter quiescebant.Sed et ob caritatem, quam cum misericordia in subditos suos effuderant; et ob receptionem, qua peccatores et publicanos in penitentia ad se collegerant; ac ob occultationem, qua peccata confitentium secreta obtectione occultauerant, ueste sapphyrini coloris lapide beryllo ac bachis ornata induebantur; et ob pium mentis intuitum, quo septem dona sancti Spiritus in regimine suo aperte inspexerant, cum sibi pro Dei amore regulariter subiectos in actiua uita corporaliter procurauerant et cum eos in contemplatiua uita spiritaliter rexerant, in eadem ueste ad pectus uelut signa septem planetarum miro modo lucentia apparuerunt.Et quoniam in cordibus suis ueram iustitiam cum passione corporum suorum se coercentes portauerant, ubi per instabilem iniustitiam Deo obsistere nolentes, eum cum magna constantia fidelium operum inspexerant, super capita sua coronas quasi topazio ornatas gestabant; et quoniam in rectis uiis coram Deo subditos suo sapienter incedere fecerant, calciamenta uelut ex purissimo auro habebant.Sed et quia in operibus suis ueram doctrinam uerbo et exemplo demonstrantes, se ipsos aliis uelut speculum proposuerant, cum etiam rumorem sanctorum operum, scilicet in dilectione uere continentie et in mortificatione carnis sue et in officio sanctitatis in populos credentium emiserant - ubi seruitio et laude creatoris sui die noctu que instantes, fidem et iustitiam patriarcharum et prophetarum et apostolorum, qui clamoribus suis ueritatem que in Deo est manifestauerant, imitati sunt - in manibus suis quasi tubas crystallinas tenebant, de quibus uentus odorem uelut myrrhe et turis afferens flabat; cum quibus etiam in canticis et in laudibus illorum qui uocem coram Deo habent canebant.Isti autem dum in terreno seculo corporaliter fuissent, per inspirationem illam, qua Deus magistros et prelatos fieri designauit, doctores et rectores in populo Dei existentes, uerbo et exemplo subditis suis prefuerant, a malis eos eripientes, nec eos ad internecionem cadere sinentes, ubi etiam se ipsos per bona opera Deo obtulerant.Cetera uero ornamenta istorum, et significationes eorum, uisui et intellectui meo occultata sunt.XXIX. ALIOS ETIAM in eadem supradicta claritate simili modo, ut premonstratum est, quasi per speculum ceu supra quoddam mare stantes uidebam, quod nec manabat nec humectationem sicut aqua habebat, sed quod tantum fulgorem maximum de se reddebat.Et hi quasi ueste rubri hyacinthi coloris uestiebantur, que supra humeros ac in circuitu supra pedes eorum uelut pretiosissimis lapidibus decorabatur.Coronas quoque uelut ex purissimo auro fulgentes, et uelut lucidissimis speculis in circuitu distinctas, in capitibus suis habebant, et calciamentis quasi smaragdo et beryllo ornatis induebantur.Sed et in manibus suis palmas ceu purissima aqua perlucidas habebant, in quibus etiam plurima miracula Dei quasi in speculis apparebant.Et audiui uocem de celo tamquam uocem tonitrui clamantem et dicentem: 'Antiquus serpens Deo se opposuit, unde et in infernum proiectus est, sed ille de forma hominis membra sibi collegit, quatinus ipsi communicarent; et per ea hominibus persuasit quod se inuicem occiderent.Sed ut peccata hominum abolerentur, agnus scilicet Filius Dei carne induebatur, et occisus est.Nunc ergo propter eundem agnum occisi ueniant, et effusum sanguinem corporum suorum in sanguinem ipsius agni fundant'.In hac uoce prefate anime de mari sursum eleuabantur, et uelut sanguinee gutte ab eis super terram spargebantur, et sic omnis celestis harmonia cantico nouo in testimonium agni qui occisus est ipsis occurrebat.Et quotiens prefata uox eodem modo, ut predictum est, uociferabatur, totiens eedem anime, sparso sanguine, ad cantica noua, ut supra demonstratum est, eleuabantur.Cetera autem ornamenta istorum, que plurima fuerunt, uidere non poteram.Quia enim isti dum in corporibus suis essent, fide et opere Deo seruierant, et quoniam corpora sua magno fortitudinis impetu pro Dei amore contempserant, in prefata claritate et in deliciis eius mansionem et infinita gaudia supernorum premiorum adepti sunt.Et quia anxietatem quam in martyrio habuerant, in fortitudine mentium suarum conculcauerant, ubi per constantiam mollitiem instabilitatis abicientes, ardentissimam caritatem ad Deum apprehenderant: ceu supra mare stabant, quod nec manabat nec humectationem sicut aqua habebat, sed quod tantum fulgorem maximum de se reddebat.Sed et quoniam se ipsos in sanguine suo coercentes in magna fiducia Deum coluerant, ueste rubri hyacinthi coloris uestiebantur; et quoniam magnos labores pro diuino cultu sustinuerant, quos etiam ubique bono fine consummauerant cum se ipsos sacrificium Deo fecerant, membra corporum suorum contemnentes et ea tortoribus ad diuersa tormenta subicientes, eadem uestis supra humeros ac in circuitu supra pedes eorum uelut pretiosissimis lapidibus decorabatur.Altitudinem quoque spei in sapientia gestabant, cum per puritatem fidei fraternam dilectionem ubique intuentes, et compassionem aliis impendentes, Deum in cordibus suis extollebant, cum in semetipsis patientiam habentes membris suis non parcebant; ac idcirco coronas uelut ex purissimo auro fulgentes, et uelut lucidissimis speculis in circuitu distinctas, in capitibus suis habebant.Et etiam itinera uiarum Dei in patientia et in effusione sanguinis sui percurrebant: unde calciamentis quasi smaragdo et beryllo ornatis induebantur.Sed et in operibus suis uictoriam absque omni contagione simulationis puram et mundam tenebant, in qua plurimi exempla constantie et patientie accipientes Deum toto mentis intuitu inspexerunt; quapropter et ipsi in manibus suis palmas ceu purissima aqua perlucidas habebant, in quibus etiam plurima miracula Dei quasi in speculis apparebant.Que omnia uox de celo sonans testabatur, que et diabolum Deo resistentem et in infernum submersum ex hominibus quosdam sibi consociare ostendebat, quibus etiam homicidia persuadet; sed ut homo illi eriperetur Filium Dei incarnatum et occisum clamabat; exhortans etiam ut qui propter Filium Dei mortem subissent, martyria sua martyrio ipsius demonstrarent.In hac uoce illis in uictoria sua exaltatis, tormenta que ab impiis et incredulis passi sunt ad uindictam eorum iusto Dei iudicio emicabant.unde et omnis celestis exercitus in laude innouati gaudii passionem Filii Dei passionibus istorum innouatam laudat; et quotiens diuina maiestas passiones eorum tetigerit, passionibus suis passionem agni renouando glorificant.Hi in seculo corporibus suis induti, non solum uoluntates suas reliquerant, sed etiam eadem corpora sua multis et diuersis tormentis pro gloria Dei subiecerant, tyrannis non cedentes, sed membra sua membratim in martyrio morti subicientes.Reliqua autem ornamenta istorum, et significationes eorum, uisui et intellectui meo occultata sunt.XXX. IN PREFATA quoque claritate simili modo, ut supra dictum est, quasi per speculum erem uidebam, puritatem super puritatem limpidissimarum aquarum habentem, et splendorem super splendorem solis emittentem de se; qui et flatum habebat, qui omnem uiriditatem herbarum et florum paradisi ac terre continebat, et qui odore omnium uiriditatum plenus erat, quemadmodum estas dulcissimum odorem herbarum et florum habet.In ere isto quosdam uelut per speculum aspiciebam, qui quasi candidissima ueste uelut auro intexta et quasi pretiosissimis lapidibus a pectore usque ad pedes in modum dependentis zone ornata induebantur: que etiam maximum odorem uelut aromatum de se emittebat.Sed et cingulis, quasi auro et gemmis ac margaritis supra humanum intellectum ornatis circumcingebantur.Super capita quoque sua uelut coronas auro et rosis ac liliis intricatas, et uelut fistulis pretiosissimorum lapidum distincte circumdatas habebant.Cum que agnus Dei uocem suam daret, suauissimus flatus uenti de secreto diuinitatis ueniens fistulas has tangebat, ita quod omni genere citharedorum citharizantium et organorum cum eodem agno resonabant; et ideo canticum hoc, exceptis istis easdem coronas portantibus, nemo cantabat, aliis quidem illud audientibus et in eo gaudentibus, quemadmodum homo gaudet, cum splendorem solis prius non uisum uidet.Et calciamenta eorum ita perlucida erant, quasi de uiuo fonte sumpta essent.Sed et interdum uelut super aureas rotas incedebant, et tunc etiam in manibus suis citharas portabant, cum quibus citharizabant; et tunc etiam alienam linguam intelligebant et sciebant ac loquebantur, quam nullus alius nouit, nec dicere poterit.Reliqua uero ornamenta istorum, que plurima erant, aspicere non ualebam.Nam quoniam dum in seculo corporaliter uiuerent, fidem quam creatori suo uouerant bonis operibus compleuerant, in predicte claritatis gaudiis beata quiete erant; et quoniam erias uarietates carnalium delectationum in puritate mentium suarum neglexerant, et in amorem ardoris ueri solis super legalia precepta ascenderant: erem puritatem super puritatem limpidissimarum aquarum habentem, et splendorem super splendorem solis de se emittentem, ut supra dictum est, habebant.Sed et propter suauissimum desiderium, quod in uirginitatis uiriditate et flore mentis et corporis Deo et hominibus demonstrauerant, ubi bonum odorem plurimarum uirtutum ardore Spiritus sancti accensi ubique diffuderant, eiusdem eris flatum sentiebant, qui omnem uiriditatem herbarum et florum paradisi ac terre continebat, et qui odore omnium uiriditatum plenus erat, quemadmodum estas dulcissimum odorem herbarum et florum habet.Et propter castissimum animum, quem sapienter cum sanctis uirtutibus in deuotione cordium suorum usque ad consummationem bone perseuerantie contra carnis tentamenta perduxerant, candidissima ueste uelut auro intexta, et quasi pretiosissimis lapidibus a pectore usque ad pedes in modum dependentis zone ornata induebantur; et quia hoc in laudabili et amabili nomine uirginitatis fecerant, eadem uestis maximum odorem uelut odorem aromatum de se emittebat.Carnem etiam suam domantes sapienter a lubrica temeritate uoluptatum constrinxerant, et abstinentiam cum suauitate honestatis, nec hac nec illac in diuersa multiplicium morum se permutantes, sibi attraxerant: et ideo cingulis quasi auro et gemmis ac margaritis supra humanum intellectum ornatis circumcingebantur.In cordibus quoque suis gloriam et honorem Deo sapienter exhibentes, et maceratione corporum suorum puerilia ludicra sibi ubique competenter abnegantes, ac signa propositionis castimonie - ubi supra homines et supra precepta legis erant - suspiriis supernorum desideriorum ac fortitudine et subtilitate uirtutum in se munientes, uelut homines carnem et sanguinem non habentes essent fecerant, et uerecundiam in cordibus ac in uultibus suis ad omnia carnalia officia habuerant; unde et super capita sua uelut coronas auro et rosis ac liliis intricatas, et uelut fistulis pretiosissimorum lapidum distincte circumdatas habebant.Et quia ad mansuetudinem incarnati Filii Dei se inclinauerant, et quoniam mentes eorum in tantam altitudinem ascenderant, quod uirginitatem suam Deo uouerant et quod eam digne et sancte obseruauerant, congaudens eis agnus Dei uocem suam dat, et suauissimus flatus uenti de secreto diuinitatis ueniens signa coronate uirginitatis ipsorum tangit, ita quod canticum agni resonant; quod in aliis non fit, qui eisdem signis carent, quamuis illud audientes gaudeant.Sed et quoniam uestigia illa subsecuti fuerant, in quibus Deus per antiquum consilium homo fieri uoluit, calciamenta eorum ita perlucida erant quasi de uiuo fonte sumpta essent.Quia etiam sapienter et humiliter ubique incedentes, purissima castitate motus corporum suorum ad aspectum diuinitatis extenderant, et cum largitione elemosynarum omnibus in necessitate positis pie et misericorditer succurrerant, uoce et corde Deo psallentes, ac diuina miracula ruminantes, et ruminando proferentes, humanam naturam in abnegatione carnalium uoluptatum transcenderant: interdum uelut super aureas rotas incedebant et tunc etiam in manibus suis citharas portabant, cum quibus citharizabant; et tunc etiam alienam linguam intelligebant et sciebant ac loquebantur, quam nullus alius nouit, nec dicere potest, ut supra dictum est.Isti dum in corporibus suis fuissent, angelicum ordinem imitati in uirginitatis singularitate Deo seruierant, et se totos hoc modo et ceteris bonis et sanctis operibus ipsi holocaustum fecerant.Cetera uero ornamenta istorum, et significationes eorum, uisui et intellectui meo occultata sunt.XXXI. SED ET in predicta claritate aliam et multo maiorem infinitam que claritatem sentiebam.Quam dum intendere uellem, splendor fulgoris eius tantus erat, quod nec eam, nec ulla que in ipsa fuerunt inspicere poteram, sed tantum decorem omnium ornamentorum tantas que delicias deliciarum tanta que gaudia gaudiorum totius beatitudinis in ea esse intelligebam, que nec oculus uidit, nec auris audiuit, nec in cor hominis ascendit, dum in fragili et corruptibili corpore manet; unde etiam quoddam sigillum mihi oppositum est, per quod multo plura multo que maiora gaudia mihi occultata sunt, quam prius uidissem.Sic que idem uisus in me reuerberatus est.Et per uiuentem Spiritum uidi, et intellexi hec.Et de prefata uiuente luce iterum audiui uocem mihi dicentem: Hec que uides uera sunt; et ut ea uides ita sunt, et plura sunt.XXXII. Et ecce dulcissimum ac suauissimum sonum uocis audiui, ut guttas balsami mihi instillantem, et dicentem: Ego uis diuinitatis ante euum et ante tempora sum, nec inceptionem temporum habeo.uis enim diuinitatis sum, qua Deus omnia discernendo et probando fecit.Ego etiam speculum prouidentie omnium sum, et fortissima ui intonui, in qua sonans uerbum, scilicet 'Fiat' sum, per quod omnia processerunt; ubi et uidentibus oculis tempora temporum diuidebam, considerans que sint uel quomodo omnia sint.Ore quoque meo officiale opus meum lambebam, uidelicet figuram quam de limo feci, et tunicaliter eam amando amplexus sum; ac sic per igneum spiramen in carnem eam mutaui, et officium omnis creature illi dedi.Postea requieui, quousque considerarem quomodo per consilium serpentis homo deceptus esset.Deinde flammanter ueni, ac in utero uirginis eo accenso requieui, et de carne ipsius que numquam ulla sorde sudauerat, ut etiam caro Ade primum munda fuit, incarnatus sum, ac sic gigas magnus in uirtute super omnem hominem processi: quoniam homo per coagulationem illam me non seminauit, qua serpens primum hominem per concussionem sanguinis derisit, qui per delectationem carnis mouetur.Diabolus enim hominem gloria sua denudauerat, ac eum a me abstraxerat; unde et ego per circumcisionem illum uulneraui, ac in legalibus preceptis omnem suggestionem deceptionis eius in confusionem duxi.Sed postea de utero uirginis exiens, hominem in aquis mersus requisiui, ac ita uirile semen in eisdem aquis mundaui, sicut aquam ignis educit; et hoc modo omnia purgaui.Rotam enim meam circuiui, donec alienos natos renouabam; et sic per hoc quod figuram hominis, que me tetigit, osculatus sum, rectam coniunctionem constitui; ac per hoc quod hominem in creaturis officialem feci, continentes designaui; et per hoc quod de uirgine exiui, regulam uirginitatis in uiro et in femina, ipsis separatis, esse constitui.Punctum quoque in medio rote mee posui, per quem spiritalem populum sine seculari habitu uicturum presciui.Sic ego rotam meam contra astutiam antiqui serpentis compleui, qui me nesciebat: quoniam incarnatio mea silenter illi occultata fuit.Ille enim Adam uiderat, sed eum plene non cognouerat; unde tentauit quid facere uellet, ac eum in officiis suis decepit.Ego autem fortem fortitudinem illius in humanitate mea ligaui et contriui; sed ipse me ad plenum non cognoscet, nisi cum super iudiciale tribunal sedero, ubi totus confundetur.Et sic per ueram emundationem uere credentes et uere beatos ad gloriam paradisi et ad gloriam celestium gaudiorum reposui.XXXIII. Sed gloria paradisi, de qua primus homo eiectus est, tanta claritate, ut uides, circumdata est, quod nec ipsam nec ea que in ipsa sunt nisi uelut per speculum intueri uales, imputribili floriditate amenitatis ornata, et suauissimo odore aromatum perfusa, ac plurimis deliciis repleta; in quibus anime ab omnibus generibus peccatorum suorum purgate gaudent.Anime enim que in ipsa sunt, ueste immortalitatis et decoris, quam Adam perdiderat, maiore gloria recepta induuntur; que etiam secundum quod per penitentiam peccatorum in seculo uiuentes Deum tetigerant, et que etiam secundum quod precepta Dei cum bonis operibus compleuerant, delectabilibus ornamentis decorantur, quemadmodum et corpora hominum pretiosis rebus ornantur.XXXIu. Sed magnus ille splendor quem pre nimio fulgore suo intueri non potes, quoniam mortalis intellectus eum capere non ualet, de celesti celsitudine procedit, de qua Lucifer cum angelis suis eiectus est; et claritatem paradisi perfundit et irradiat, ac in uigore uiriditatis et pulchritudinis eam, ut uides, retinet.In hac autem celesti celsitudine remunerationes et gaudia illa sunt, que beatis animabus, que toto annisu intime deuotionis de terrenis ad celestia suspirabant et anhelabant, ibi ab eterno ordinata sunt; que humane fragilitati puluereo tegmine obumbrate ad plenum scienda non sunt, quoniam temporalia ea que eterna sunt capere non possunt, nisi quantum paterna clementia ad gloriam sui et ad profectum fidelium suorum ea reuelare uoluerit.Nam animabus sanctorum plura et maiora ornamenta illic preparata sunt, quam caduca et humana estimatio capiat; quia electi laude et opere ornabuntur, quoniam anima et corpore lucidissima opera operati sunt.XXXu. Ibi enim sunt, ut uides, qui seculo in onere actualis uite carnaliter seruire conspecti, ea que celestia erant spiritu amplectebantur; et qui se a seculo separantes, in subiectione regularis discipline et in contemplationis alleuiatione, corpore et spiritu celestibus inheserant; ac qui subditis suis et corporalia et spiritalia subministrantes, doctrina et exemplo eis benigne ac humiliter prefuerant; et qui idola spernentes et creatorem suum confitentes, in constantia ueritatis corpora sua debilitari ac morti tradi non dubitauerant; hi quoque qui se carnem et sanguinem habere et se homines esse abnegantes, uirginitatem suam, quam Deo uouerant, in timore et in amore ipsius honeste conseruauerant.XXXuI. Et hi omnes secundum quod creatori suo, ipso inspirante, in bonis operibus seruierunt, gaudia gaudiorum et decorem ineffabilium ornamentorum recipiunt, et benedicti sunt; ac in resurrectionis iudicio benedicti Patris mei uocabuntur, et ibi multo maiora gaudia accipient quam nunc habeant: cum modo solum in anima gaudeant, tunc autem et corpore et anima gaudia habituri sunt, que tam ineffabilia sunt, quod ea nulla creatura mortali seculo explicabit.XXXuII. Sed ornamenta eorundem gaudiorum spiritalia et eterna ac inestimabilia sunt, et sic etiam non quod aurum et lapides ac gemme terreni pulueris in eternitate celestium sint, sed quod electi bonis et iustis operibus spiritaliter exornantur, uelut homo pretiosis ornamentis corporaliter decoratur.Ego enim fabricator mundi operi meo, scilicet homini, cum scientia quam ipsi immisi opera operari dedi, quatinus per terram et aquam, per erem et ignem, de quibus ipse est, opera sua perficeret.unde cum bona operatur, ornamenta de bonis operibus suis in claritate indeficientis lucis sibi eternaliter preparantur, quemadmodum firmamentum cum sideribus et terra cum floribus temporaliter exornantur.Nam cum homo interdum terrenis ornamentis decoratur, anima etiam eius aliquando ingemiscit, recordans quomodo ex operibus suis ornanda sit.Sed et sicut homo per ignem et erem, ac per aquam et terram ornamenta sibi conflat, et sicut uestimentum, ut sibi placet, secundum corpus suum parat: ita et Deus ornamenta secundum opera sanctorum ipsis preparat, que a nulla alia materia tollit, quam quod ea per semetipsum facit, sicut etiam et omnes creaturas per semetipsum creauit: quemadmodum et homo opera sua per nullam aliam creaturam quam per semetipsum dictat et operatur.XXXuIII. In celesti autem habitatione plurime et plurime mansiones plurimarum et homini inestimabilium deliciarum secundum operationes hominum, quas per diuinam gratiam operantur, manent, que humane fragilitati ostendende et sciende non sunt, quoniam supra intellectum hominis sunt.Ibi enim et ille mansiones sunt, que humanum cor excedentes nulli grauato corpore manifestantur, sicut et nec ipse, nec illa que in ipsis sunt, ulla secreta detectione tibi uel ad modicum aperiuntur.Caro namque peccato depressa, celestium secreta non suffert, nisi quantum gratia diuine fortitudinis roboratur.Ornamenta enim et gaudia supernorum miraculorum nullus hominum mortali carne grauatus umquam perfecte uidit, nec in scientia intellectus sui accipere potuit, nisi quantum uoluntas Dei quibusdam sanctis ac quibusdam prophetis per uisionem ostendit; qui aliquid inde loquebantur, quemadmodum Isaias de ornatu primi angeli dicit, et quemadmodum Iohannes in Apocalypsi sua de ornatu celestis Ierusalem demonstrat.XXXIX. Deus namque omnia bona et iusta ac utilia per uerbum suum fecit; sed malum mendacii, per quod omnis iniustitia et omne peccatum exortum est, sine ipso surrexit.Hec Deum nullo modo tangunt, sed ab eo aliena sunt, et ideo cum dominante iudicio illa sibi rebellantia Deus diiudicat.XL. Homo autem malo non dominatur, nisi quando illud facere recusat; cum uero malum fecerit, seruus eius est.XLI. Sed homo Deum deseruit et malo communicauit, unde quandiu in hac cinerosa et caduca terra uixerit, puras et immaculatas mansiones uidere non poterit, nisi quantum Deus illi permiserit.Cum autem ita obdormierit, quod in malis ultra non euigilat, tunc mansiones illas cognoscendo uidebit.Et cum Deum intuebitur, omnium terrenorum obliuiscetur: quemadmodum et homo quomodo genitus sit non recordatur, quamuis se genitum esse sciat.XLII. Deus namque diuersa miracula sanctis et prophetis suis in omni etate mundi ostendit, ne anima hominis a celestibus desideriis omnino peregrinaretur, sed ut per fidem in aliquibus monitis eterne uite reminisceretur; sicut et preuaricato homini luminaria firmamenti dedit, ne idem homo de luce separatus in tenebris totus periret.XLIII. Prophete autem ac quidam alii sancti quedam miracula uidebant, et quedam proferebant, sed maxima et plurima miracula nec proferebant, nec uidebant.At primus angelus miracula Dei nec requisierat, nec exspectauerat, quia per se esse uoluit; et ideo in morte sepultus est.Homo uero per consilium serpentis in ludibili gaudio puerilium morum se socium Dei esse optauit, et ob hoc in exilium doloris expulsus est: uidelicet ut pariter in exilio cum dolore finiretur, quoniam ad eternitatem Dei falsa opinione se extenderat.XLIu. Omnis autem creatura secundum uoluntatem Dei processit, et etiam eterna uita ex Deo claruit, et ex ipso est; atque ornatus et gaudia ac omnis uox pleni gaudii eterne uite ex ipso sunt.Opera namque electorum, que de Spiritu sancto germinauerunt, ibi fulminant; et uelut purissimo auro et uelut pretiosis lapidibus ac margaritis et omnibus ornamentis ornata existunt.Sed ornamenta hec de genere facte materie, ut predictum est, non sunt, sed a diuinitate diffunduntur.Nunc autem, o homo, qui de limo factus es, Deus in operibus tuis te ornat, in quibus insidias primi angeli superas, qui propter magnum fulgorem suum superbiuit, unde et in morte sepultus est, in qua Deus eum reliquit; sed hominem per semetipsum de morte retraxit.Et quoniam serpens hominem deceperat, et quoniam homo in preuaricationem se posuerat, homo tali uelamine opertus est, quod mysteria Dei perfecte non perspiciet, quandiu eodem uelamine tectus est.unde quandiu rectam fidem habet, Deus illi miracula sua quasi fenestraliter et quasi per speculum manifestat.XLu. Quoddam autem genus malignorum spirituum est, quod homines decipere non potest, nisi per aliquam ostensionem uelut celeste sit; et sicut illud mentitur cum de ueritate loquitur, sic et hominibus falsa ostendit, que tamen homines in intellectu suo capere possunt, quatinus tanto facilius eos decipiat, cum ipsis uera interdum demonstrat.Quapropter qui eis in hoc consentiunt, seducuntur; qui uero attendunt et perquirunt quid ipsis ostendatur, facile non cadunt, sed in fortitudine ueritatis persistentes illos de se fugant, cum queque tentamenta eorum paulatim examinant.Hec autem uera sunt, et homini huic, que simplex in diuerticulis uerborum est, ueraciter ostensa sunt: quia Ego qui de superno Patre exiui, et de Matre uirginee uiriditatis carnem accepi, eandem hominem ad hoc excribraui, ut absque expolitis uerbis et sine humano magisterio prolatis hec denudaret, et ea absque umbraculis uerborum aperte proferret, quatinus scientia scientium nescientis simplicitatem notaret, et auctorem istorum indeficientem lucem inextinguibili flamma flammantem intelligeret; et ut pusillus et magnus in omnibus his se fideliter castigaret.Beatus igitur homo ille est, qui in celestibus per miracula Dei excitatur! Et audiui uocem de celo dicentem: Homo que hec uidit et scribendo protulit, uiuit et non uiuit, cinerosa sentit et non sentit, ac miracula Dei non per se, sed per illa tacta profert: quemadmodum chorda per citharedam tacta, sonum non per se sed per tactum illius reddit.Et hec uera sunt; et qui uerus est ea sic manifestari ueraciter uoluit.Quapropter si quis per supereminentem mentem Scripturarum et proprietatis sue aliquid eis in contrarietate addiderit, penis hic descriptis subiacere dignus est; aut si quis aliquid ab eis per contrarietatem abstulerit, dignus est ut a gaudiis hic ostensis deleatur.Et audiui uocem multitudinis in superioribus secretis respondentem: 'Fiat, amen'; et sic fiat.Et iterum audiui uocem de celo mihi dicentem: Hec de uiua uoce uiuentis et indeficientis lucis prolata et dicta sunt, et fidelia sunt; et fidelis his attendat, et ea in memoriam bone scientie componat.