PROLOGuS. Et factum est in sexto anno postquam mirabiles ueras que uisiones, in quibus per quinquennium laboraueram, uera uisio indeficientis luminis mihi homini diuersitatem multiplicium morum quam maxime ignoranti demonstrauerat, qui primus annus exordium presentium uisionum fuit, cum sexaginta quinque annorum essem, tanti misterii et fortitudinis uisionem uidi, ut tota contremiscerem et pre fragilitate corporis mei inde egrotare inciperem.Quam uisionem tandem per septem annos scribendo uix consummaui.Itaque in millesimo centesimo sexagesimo tercio Dominice+ incarnationis anno, pressura apostolice+ sedis nondum sopita sub Friderico Romane+ dignitatis imperatore, uox de celo facta est ad me, dicens: O paupercula forma, que+ es plurimorum laborum filia multis que et grauibus corporis infirmitatibus excocta, sed tamen profunditate misteriorum Dei perfusa, he+c, que+ interioribus oculis uides et interioribus auribus anime+ percipis, stabili scripture+ ad utilitatem hominum commenda; quatinus et homines per ea creatorem suum intelligant eum que digno honore uenerari non refugiant.Itaque scribe ista non secundum cor tuum, sed secundum testimonium meum, qui sine initio et fine uita sum, nec per te inuenta nec per alium hominem premeditata, sed per me ante principium mundi preordinata; quoniam ut ante creatum hominem ipsum presciui, sic etiam illa que+ ei necessaria sunt preuidi.Ego igitur paupercula et inbecillis forma testificante homine illo, quem, uelut in prioribus uisionibus meis prefata sum, occulte quesieram et inueneram, testificante etiam eadem puella cuius in superioribus uisionibus mentionem feci, quamplurimis infirmitatibus contrita manus tandem ad scribendum tremebunda conuerti.Quod dum facerem, sursum ad uerum uiuens que lumen aspexi quid scribere deberem; quoniam omnia que+ a principio uisionum mearum scripseram uel que+ postmodum sciebam, in celestibus misteriis uigilans corpore et mente, interioribus oculis spiritus mei uidi interioribus que auribus audiui, et non in somnis nec in extasi, quemadmodum in prioribus uisionibus | meis prefata sum, nec quicquam de humano sensu ueritate teste protuli, sed ea tantum que+ in celestibus secretis percepi.Iterum que uocem de celo me sic docentem audiui.Et dixit: Scribe ergo secundum me in modum hunc.PRIMA uISIO PRIME+ PARTIS.I. Et uidi uelut in medio australis eris pulcram mirificam que in misterio Dei imaginem quasi hominis formam, cuius facies tante+ pulcritudinis et claritatis erat, ut facilius solem quam ipsam inspicere possem; et circulus amplus aurei que coloris caput eiusdem faciei circumdederat.In eodem autem circulo supra idem caput alia facies uelut senioris uiri apparuit, cuius mentum et barba uerticem capitis huius tangebat.Et ex utraque parte colli eiusdem forme+ ala una procedebat, que+ supra prefatum circulum ascendentes se ibi inuicem coniungebant.In summitate autem arcuate+ recuruationis huius dextere+ ale+ quasi caput aquile+, quod igneos oculos habebat, aspiciebam, in quibus fulgor angelorum uelut in speculo apparebat; in summitate uero arcuate+ incuruationis sinistre+ ale+ quasi facies hominis erat, que+ sicut fulgor stellarum radiabat.Et facies iste+ ad orientem uerse+ erant.Sed et ab utroque humero imaginis huius ala una usque ad genua ipsius extendebatur.Tunica quoque fulgori solis simili induebatur; et in manibus suis agnum uelut lucem diei splendidum habebat.Quoddam autem monstrum horribilis forme+ uenenosi nigri que coloris et serpentem quendam pedibus suis conculcabat, qui os suum dextre+ auri eiusdem monstri infixerat, qui que reliquum corpus suum in transuersum capitis ipsius incuruans, caudam suam in sinistra parte illius usque ad pedes eius extenderat.II. Et imago he+c dicebat: Ego summa et ignea uis, que+ omnes uiuentes scintillas accendi et nulla mortalia efflaui, sed illa diiudico ut sunt; circueuntem circulum cum superioribus pennis meis, id est cum sapientia, circumuolans recte ipsum ordinaui.Sed et ego ignea uita substantie+ diuinitatis super pulcritudinem agrorum flammo et in aquis luceo atque in sole, luna et stellis ardeo; et cum ereo uento quadam inuisibili uita, que+ | cuncta sustinet, uitaliter omnia suscito.er enim in uiriditate et in floribus uiuit, aque+ fluunt quasi uiuant, sol etiam in lumine suo uiuit; et cum luna ad defectum uenerit, a lumine solis accenditur ut quasi denuo uiuat; stelle+ quoque in lumine suo uelut uiuendo clarescunt.Columpnas etiam, que+ totum orbem terrarum continent, constitui, id est uentos illos qui pennas sibi subditas, scilicet leniores uentos, habent, qui lenitate sua ipsis fortiores sustinent, ne cum periculo se ostendant; quemadmodum corpus animam tegit et continet, ne exspiret.Sicut etiam spiramen anime+ corpus firmando colligit, ut non deficiat, sic quoque fortiores uenti sibi subiectos animant, ut officium suum congruenter exerceant.Ego itaque uis ignea in his lateo, ipsi que de me flagrant, uelut spiramen assidue hominem mouet et ut in igne uentosa flamma est.He+c omnia in essentia sua uiuunt nec in morte inuenta sunt, quoniam ego uita sum.Racionalitas etiam sum, uentum sonantis uerbi habens, per quod omnis creatura facta est; et in omnia he+c sufflaui, ita ut nullum eorum in genere suo mortale sit, quia ego uita sum.Integra namque uita sum, que+ de lapidibus abscisa non est et de ramis non fronduit et de uirili ui non radicauit; sed omne uitale de me radicatum est.Racionalitas enim radix est; sonans uero uerbum in ipsa floret.unde cum Deus racionalis sit, quomodo fieri posset ut non operaretur, cum omne opus ipsius per hominem floreat, quem ad imaginem et similitudinem suam fecit, et omnes creaturas secundum mensuram in ipso homine signauit?In eternitate namque semper fuit, quod Deus opus suum, scilicet hominem, fieri uoluit; et cum idem opus perfecit, omnes creaturas ut cum ipsis operaretur ei dedit, quemadmodum etiam ipse Deus opus suum, id est hominem, fecerat.Sed et officialis sum, quoniam omnia uitalia de me ardent, et equalis uita in eternitate sum, que+ nec orta est nec finietur; eadem que uita se mouens et operans Deus est, et tamen he+c uita una in tribus uiribus est.Eternitas itaque Pater, uerbum Filius, spiramen he+c duo connectens Spiritus Sanctus dicitur, sicut etiam Deus in homine, in quo corpus, anima et racionalitas sunt, signauit.Quod autem super pulcritudinem agrorum flammo, hoc terra est, que+ materia illa est de | qua Deus hominem fecit; et quod in aquis luceo, hoc secundum animam est, quia sicut aqua totam terram perfundit, ita anima totum corpus pertransit.Quod uero in sole et in luna ardeo, hoc racionalitas est (stelle+ autem innumerabilia uerba racionalitatis sunt).Et quod cum ereo uento quadam inuisibili uita, que+ cuncta sustinet, uitaliter omnia suscito, hoc est quoniam ere et uento ea que+ in incremento procedunt uegetata subsistunt, a nichilo remota in id quod sunt.III. Et iterum audiui uocem de celo mihi dicentem: Deus, qui omnia creauit, hominem ad imaginem et similitudinem suam fecit, et in ipso tam superiores quam inferiores creaturas signauit; eum que in tanta dilectione habuit, ut in locum de quo ruens angelus eiectus erat destinaret, et ad gloriam et honorem quem ille in beatitudine perdiderat ordinaret.Hoc et uisio he+c, quam uides, demonstrat.Nam quod uides uelut in medio australis eris pulcram mirificam que in misterio Dei imaginem quasi hominis formam, hoc est quod in fortitudine indeficientis diuinitatis pulcra in electione et mirifica in donis secretorum superni patris caritas est, hominem ostendens; quia cum filius Dei carnem induit, in caritatis officio hominem perditum redemit.unde eius facies tante+ pulcritudinis et claritatis est, ut facilius solem quam ipsam inspicere possis; quoniam largitas caritatis in tanta eminentia et choruscatione donorum suorum est, ut omnem intellectum humane+ scientie+, qua in anima diuersas res intelligere potest, ita transcendat, ut eam nullo modo in sensu suo capere ualeat.Sed hic in significatione ostenditur, ut per ipsam ille in fide cognoscatur, qui uisibilibus oculis uisibiliter non uidetur.IIII. Et circulus amplus aurei que coloris caput eiusdem faciei circumdat, quia fides catholica per totum orbem terrarum diffusa, in prima aurora eximii fulgoris surgens, excellentiam largitatis uere+ caritatis omni deuotione complectitur, ubi Deus in humanitate filii sui hominem redemit et per infusionem Spiritus Sancti illum confirmauit; ita ut unus Deus in trinitate cognoscatur, qui sine tempore inicii ante euum Deus in diuinitate fuit.Quod autem in eodem circulo supra idem caput alia facies uelut senioris uiri apparet, hoc est quod fidelibus omnia excellens benignitas diuinitatis, qui sine inicio et fine est, succurrit, | ita ut eiusdem faciei mentum et barba uerticem capitis huius tangat; quoniam diuinitas disponendo et protegendo omnia celsitudinem summe+ caritatis obtinet, ubi filius Dei in humanitate sua perditos homines ad celestia reducet.(u). Et ex utraque parte colli eiusdem forme+ ala una procedit, que+ supra prefatum circulum ascendentes se ibi inuicem coniungunt; quia dilectio Dei et proximi per uirtutem caritatis in unitate fidei procedentes et per summum desiderium eandem fidem intra se comprehendentes ab inuicem non separantur, cum sancta diuinitas innumerabilem splendorem glorie+ sue+ hominibus obnubilat, quamdiu in umbra mortis celestis uestimenti, quod in Adam perdiderunt, expertes sunt.u. (uI). In summitate autem arcuate+ incuruationis huius dextre+ ale+ quasi caput aquile+, quod igneos oculos habet, aspicis, in quibus multitudo angelorum uelut in speculo apparet; quoniam in celsitudine triumphantis subiectionis, cum quilibet Deo subiectus seipsum et diabolum superat, celsus in beatitudine diuine+ protectionis efficitur.Et cum mentem suam sursum erigit Spiritu Sancto ignitus intentionem que suam ad Deum figit, in ipsa beati spiritus perspicue apparent ac Deo deuotionem cordis illius offerunt.Nam in aquila spiritales homines designantur, qui omni deuotione cordis sui in contemplatione Deum frequenter uelut angeli intuentur.Quapropter beati spiritus Deum assidue intuentes de bonis operibus iustorum gaudent ea que ipsi in semetipsis ostendunt, ac sic in laude Dei perseuerantes numquam extediantur, quia eum ad finem numquam perducere poterunt.Innumerabilia etenim miracula, que+ Deus in potentia possibilitatis sue+ facit, quis dinumerare posset? Nemo.Angelis quippe fulgor quasi multorum speculorum adest, in quo uident quia nullus ita operatur nec tante+ potentie+ est sicuti Deus; unde et nullus ei similis est, quoniam nec tempus habet.uI. (uII). Omnia quidem que+ Deus operatus est, ante principium temporis in prescientia sua habuit.In pura enim et sancta diuinitate cuncta uisibilia et inuisibilia absque momento et absque tempore ante euum apparuerunt, quemadmodum arbores uel alia creatura aquis uicina in ipsis uidentur, quamuis in eis corporaliter non sint; sed tamen omnis formatio earum in ipsis apparet.Quando | autem Deus dixit: Fiat, statim formatione induta sunt, que+ prescientia ipsius ante euum nulla corpora habentia intuebatur.Sicut enim in speculo omnia que+ coram ipso sunt radiant, sic in sancta diuinitate omnia opera eius sine etate temporum apparuerunt.Et quomodo Deus prescientie+ sue+ opere uacuus esset, cum omne opus ipsius, postquam corpore induitur, in officio, quod ei adest, plenum sit, quod ipsa sancta diuinitas sciendo, cognoscendo, ministrando sibi adesse presciuit?Nam quemadmodum etiam radius cuiusque luminis quamque formam creature+ per umbram ostendit, sic pura prescientia Dei omnem formationem creaturarum antequam incorporate+ essent intuebatur; quoniam opus quod Deus facturus erat in prescientia ipsius antequam idem opus incorporaretur secundum similitudinem hanc enituit, uelut homo splendorem solis aspicit priusquam substantiam ipsius intueri possit.Et sicut splendor solis ipsum indicat, ita etiam angeli Deum laudando ostendunt; et quemadmodum fieri non potest ut sol absque lumine suo sit, sic nec diuinitas sine laude angelorum est.Prescientia etenim Dei precessit et opus ipsius subsecutum est; et si prescientia Dei non precessisset, opus eius non apparuisset; quemadmodum si facies hominis non aspicitur, corpus ipsius non cognoscitur; cum autem facies hominis uidetur, corpus eius laudatur.Itaque prescientia Dei et opus eius in ipso sunt.uII. (uIII). Quedam autem innumerabilis multitudo angelorum erat, qui a seipsis esse uoluerunt, quoniam cum claritatem suam magnam et gloriosam in maxima choruscatione uiderent, creatorem suum in obliuionem duxerunt.Et priusquam etiam eum laudare incepissent, in semetipsis computabant quod fulgor honoris eorum tantus esset, ut nullus eis resistere ualeret; quapropter et Deum obfuscare uolebant.Nam cum uiderent quod eum in miraculis suis numquam ad finem perducere possent, ipsum abhorruerunt; et cum eum laudare deberent, per fallacem opinionem dicebant quod in magna claritate sua alium deum eligerent.unde in tenebras ceciderunt, ad tantam impossibilitatem redacti, ut in nulla creatura quicquam facere possint, nisi quantum eis a creatore suo permittitur.Cum enim Deus primum angelum, qui Lucifer dictus est, cum omnibus ornamentis creaturarum, que+ omnibus creaturis dederat, ita ornasset, ut etiam totum agmen eius inde splendorem haberet, ipse in contrarium | uadens horribilior cunctis horribilibus factus est, quoniam sancta diuinitas in zelo suo illum in locum qui sine luce est eiecit.uIII. (uIIII). Quod uero in summitate arcuate+ incuruationis sinistre+ ale+ quasi facies hominis est, que+ sicut fulgor stellarum radiat, hoc est, quod in apice uincentis humiliationis, cum homo terrenas causas uelut in sinistra sibi aduersantes in humilitate conterit, et ad defensionem creatoris sui se conuertit, aspectum hominis habet, quia non secundum pecus, sed secundum quod humana natura eum docet in honestate uiuere incipit.unde etiam in his iustis operibus bonam intentionem cordis sui ut eximium splendorem radiare ostendit.uIIII. (X). Nam quando Deus dixit: Fiat lux, racionalis lux exorta est, scilicet angeli, tam illi qui cum eo in ueritate perstiterunt, quam illi qui in tenebras exteriores sine omni luce ceciderunt, quoniam uerum lumen, quod ante euum absque inicio in claritate erat, Deum esse negauerunt, et quia quendam, quod esse non potuit, illi similem facere uoluerunt.Tunc Deus aliam uitam, quam corpore texit, exsurgere fecit, quod homo est; cui et locum et gloriam perditi angeli dedit, quatinus iste in laude Dei perficeret quod ille facere noluit.In facie autem ista hominis illi demonstrantur, qui seculo corporaliter dediti, spiritu tamen Deo continue seruiunt, nec propter hoc, quod in seculo seculariter detinentur, ea que+ spiritus sunt in famulatu Dei obliuiscuntur.Et facies iste+ ad orientem uerse+ sunt, quia et spiritales et seculares, qui Deo famulari animas que suas in uita conseruare desiderant, ad ortum sancte+ conuersationis et beatitudinis se conuertere debent.X. (XI). Sed et ab utroque humero imaginis huius ala una usque ad genua ipsius extenditur, quoniam in fortitudine caritatis filius Dei iustos et peccatores ad se collegit ac eos et humeris, quia iuste uixerant, et genibus, quoniam eos a uia iniusticie+ reuocauerat, sustentauit consortes que supernorum ciuium fecit; uelut etiam homo tam genibus quam humeris illa que+ portat sustentat.Nam in scientia caritatis homo est anima et corpore ad plenitudinem integritatis perductus, quamuis a statu recte stabilitatis multociens moueatur.Quem cum dona Sancti Spiritus desuper in pura et sancta largitate perfundunt, in celestibus et in spiritalibus habundanter eum docent.In terrenis quoque ad utilitatem corporalis neces|sitatis alio modo eum erudiunt, in quibus tamen se debilem et infirmum ac mortalem intelligit, quamuis multiplicibus donis istis munitus sit.XI. (XII). Quod autem tunica fulgori solis simili induitur, hoc est quod filius Dei in caritate humanum corpus absque omni contagione peccati in similitudine pulcritudinis solis induit; quia ut sol pre aliis creaturis in tanta altitudine lucet, ut a nemine hominum tangi possit, ita etiam humanitatem filii Dei quomodo sit nulla humana scientia nisi credendo capere ualet.Et in manibus suis agnum uelut lucem diei splendidum habet, quoniam caritas in operibus filii Dei mansuetudinem uere+ fidei super omnia lucentem protulit, ubi de publicanis et peccatoribus martires, confessores atque penitentes elegit, et ubi de impiis iustos fecit, quemadmodum de Saulo Paulum; quatinus super pennas uentorum, hoc est in celestem armoniam, uolarent.Sic caritas opus suum paulatim et distincte perfecit, ita ut nulla imbecillitas, sed omnis plenitudo in illo esset; quod homo non facit, quia, cum ille modicam possibilitatem aliquid faciendi habuerit, uix sustinet quousque illud perficiat, quin ab aliis uideatur.He+c homo intra se consideret, quia etiam uolatile de ouo egrediens et pennis carens uolare nondum properat; sed postquam pennas acceperit, uolat quo sibi congruum uiderit.XII. (XIII). Quod uero quoddam monstrum horribilis forme+ ac uenenosi nigri que coloris et serpentem quendam pedibus suis conculcat, hoc est quod uera caritas iniuriam discordie+ plurimis uiciis distortam multis que peruersitatibus horribilem ac in deceptione uenenosam et in perditione nigram antiquum que serpentem quibusque fidelibus insidiantem per uestigia filii Dei conterit; cum etiam idem filius Dei illum in cruce ad nichilum deduxerit.Qui os suum dextre+ auri eiusdem monstri infigit, et reliquum corpus suum in transuersum capitis ipsius incuruans, caudam suam in sinistra parte illius usque ad pedes eius extendit, quoniam diabolus deceptionem suam se bene facere interdum similans discordie+ infigit, totum que genus uiciorum hac et illac inicio illius leuiter apponens, in fine tamen illorum peruersitatem pessime+ consummationis discordie+ se habere ostendit.Serpens enim, ceteris uermibus in dolo callidior existens, in | eadem calliditate omnia que+ potest destruit et in id quod pessimum est se conuertit, quod etiam uarii colores, qui in ipso sunt, designant.Sic et Sathan fecit; quoniam cum pulcritudinem suam cognosceret, creatori suo se similem esse uoluit et hoc etiam homini per auditum quasi per caput serpentis inmisit, et nec hoc usque ad nouissimum diem facere desinet; quod uelut cauda ipsius est.XIII. Caritas itaque in rota eternitatis sine tempore est, quemadmodum calor in igne.Deus enim in eternitate sua omnes creaturas presciuit, quas in plenitudine caritatis ita protulit, quatinus homo nulla refectione uel seruicio in eis careret, quoniam ipsas ad hominem uelut flammas ad ignem coniunxit.Primum autem angelum Deus cum plurimis ornamentis, ut etiam predictum est, constituit, sed ubi ille seipsum conspexit, dominum suum odio habuit et dominus esse uoluit; sed Deus in puteum abyssi illum proiecit.Tunc idem transgressor homini malum consilium intulit, cui homo consensit.XIIII. Nam cum Deus hominem crearet, celesti uestimento eum induit, ita ut in magna claritate fulminaret; sed diabolus, mulierem inspiciens, matrem cuiusdam magni mundi eam futuram esse cognouit, ac in eadem malignitate qua a Deo recessit, effecit ut ipsum in hoc opere suo superaret; ita ut idem opus Dei, quod homo est, in societatem suam conuerteret.Tunc mulier, in gustu pomi se aliam esse sentiens, pomum uiro suo dedit; et sic ambo celeste uestimentum perdiderunt.Xu. Sed quod Deus deinde dixit: Adam, ubi es? per hoc presignauit quod memor esset quia ipsum ad imaginem et similitudinem suam fecerat, et quod eum ad se retrahere uellet.Nuditatem quoque ipsius de seruili ministerio suo operuit, eum que in exilium misit, ita ut pro lucida ueste ouinam pellem acciperet, quemadmodum paradysum exilio isto permutauit.Deus etenim mulierem uiro cum iuramento fidei adiunxit, ita ut fides he+c in ipsis numquam destruatur, sed ut in unum consentiant sicut corpus et anima, que+ Deus in unum coniunxit.Quapropter quicumque fidem hanc destruxerit et ita impenitens sine emendatione perdurauerit, in terram Babilonis conuertetur, uidelicet in terram confusionis et ariditatis, que+ sic absque pulcra uiriditate agri, id est benedictionis Dei, permanebit; atque ultio Dei super illum cadet | usque ad ultimam lineam consanguinitatis, que+ de feruenti sanguine ipsius processit, quoniam peccatum istud hominem illum tangit.XuI. Et quemadmodum Adam genitor omnis humani generis est, ita etiam per filium Dei, qui in uirginea natura incarnatus est, spiritalis populus processit, qui ita ascendet ut Deus Abrahe+ per angelum repromisit; scilicet quod semen eius sicut stelle+ celi fieret, ut scriptum est: Suspice celum, et numera stellas si potes.Et dixit ei: Sic erit semen tuum.Credidit Abraham Deo; et reputatum est illi ad iusticiam.Quod sic intellectui patet: Tu, qui bona uoluntate Deum adoras et ueneraris, inspice secreta Dei, et discute remunerationem meritorum illorum, qui ante Deum die ac nocte lucent, si hoc tamen possibile est homini corporali onere grauato; quia quamdiu homo ea que+ carnis sunt sapit, illa que+ spiritus sunt ad plenum capere non ualet.Et ueraci ostensione dicitur illi, qui Deum in recto suspirio cordis sui colere laborat: Hoc modo erit semen cordis tui multiplicatum et elucidatum, quod seminasti in bonum agrum gratia Spiritus Sancti perfusum; quod etiam coram summo Deo in beatis uirtutibus multipliciter exurget et lucebit, quemadmodum stelle+ in firmamento clarescunt.Quapropter quicumque fideliter crediderit diuine+ promissioni, celsitudinem uere+ fidei ad Deum habens, ita ut omnia terrena despiciat et ad celestia sursum tendat, computabitur iustus inter filios Dei, quoniam ueritatem dilexit, et quia dolum in corde suo non habuit.XuII. Nam et Deus animum Abrahe+ absque dolo serpentis esse cognouit, quoniam ea que+ operabatur ad nullius lesionem faciebat; unde et de genere ipsius dormientem terram Deus elegit, que+ ex toto ignara gustus illius fuit, in quo idem antiquus serpens primam mulierem decepit.Terra autem ista per uirgam Aaron presignata uirgo Maria erat, que+ clausum cubiculum regis in magna humilitate extitit; quia cum ipsa nuntium hoc a trono acciperet, quod summus rex in clausura ipsius habitare uellet, terram de qua creata fuit inspexit et se ancillam Dei esse dixit.Quod prima decepta mulier non fecit, cum illud habere desideraret quod habere non debuit.Obedientia quoque Abrahe+, in qua Deus fidem illius probauit cum ei arietem in spinis pendentem ostendit, obedientiam beate+ uirginis presignauit, que+ | uerbo nuncii Dei credens, ut sibi secundum uerbum eiusdem nuncii fieret optauit; ideo que et filius Dei in ipsa carnem induit, quem aries in uepribus pendens prefigurauerat.Sed et quod Deus secundum stellas celi genus eiusdem Abrahe+ multiplicandum dixit, in hoc genus illud preuidebat, quod in plenum numerum celestis consortii computandum erat.Et quoniam ille Deo fideliter in omnibus credidit, idcirco etiam pater illorum, qui heredes regni celorum erunt, appellatus est.Omnis itaque homo qui Deum timet et diligit uerbis istis deuotionem cordis sui aperiat, ac ea et ad salutem corporum et animarum hominum non quidem ab homine, sed per me qui sum prolata sciat.SECuNDA uISIO PRIME+ PARTIS.I. Deinde in pectore prefate+ imaginis, quam uelut in medio australis eris conspexeram, ut predictum est, rota mirifice+ uisionis apparuit cum signis suis, huius fere similitudinis ut instrumentum illud, quod ante uiginti octo annos uelut in figura oui significatiue uideram, quomodo in tercia uisione libri Sciuias ostenditur; ita ut in eius suprema parte per circuitum rotunditatis sue+ circulus in similitudine lucidi ignis, et sub illo circulus alius sicut circulus nigri ignis demonstraretur; ubi et idem circulus lucidi ignis eundem circulum nigri ignis bis densitate sua superabat.Et hii duo circuli, quasi unus circulus essent, sibi inuicem coniungebantur.Sub eodem autem circulo nigri ignis alius circulus in similitudine puri etheris erat, ubique tante+ densitatis, quante+ circuli duorum prefatorum ignium apparebant.Sed sub ipso circulo puri etheris alius uelut circulus aquosi eris tante+ densitatis in rotunditate sua, quante+ etiam densitas circuli predicti lucidi ignis, manifestabatur.Et sub eodem circulo, aquosi scilicet eris, alius circulus quasi fortis et albi lucidi que eris huius similitudinis in rigore suo existens, ut neruus in corpore hominis est, ostendebatur, ubique in circuitu suo eiusdem densitatis, cuius densitas circuli nigri ignis, apparens.Hii quoque duo circuli sibi inuicem ita copulabantur, ut uelut unus circulus essent apparerent.Sub hoc autem circulo, uidelicet fortis et albi luci|di que eris, quasi alius er tenuis signatus erat, qui ut nubes interdum elatas et lucidas, interdum inclinatas et umbrosas uidebatur superius portare, et se quasi per totam prefatam rotam diffundere.Omnes uero isti sex circuli absque omni intersticio ad inuicem coniuncti erant.Supremus uero circulus uelut igne suo ceteros circulos perfundebat; aquosus autem alios omnes quasi humore suo rigabat.Et quasi a principio orientalis partis eiusdem rote+ uelut ad finem occidentalis partis ipsius linea uersus septentrionalem eius partem extendebatur, quasi septentrionalem plagam a ceteris plagis discernens.Sed etiam globus in medio signi predicti tenuis eris signatus erat, qui ubique in circuitu suo equali spacio a signo fortis et albi lucidi que eris distabat; tante+ latitudinis quidem in transuersum, quanta profunditas spacii a summitate supremi circuli usque ad extremitatem nubium, seu ab extremitate nubium usque ad summitatem eiusdem globi existit.In medio quoque rote+ istius imago hominis apparebat, cuius uertex superius et plante+ subterius ad prefatum circulum uelut fortis et albi lucidi que eris pertingebant.A dextro autem latere summitas digitorum dextre+ manus eius, a sinistro quoque summitas digitorum sinistre+ manus ad ipsum circulum hinc et hinc in rotunditate designatum porrecta erat, quoniam eadem imago brachia sua sic extenderat.Sed et uersus easdem partes quatuor capita, scilicet quasi caput leopardi et lupi ac uelut caput leonis et ursi apparebant.Nam supra uerticem predicte+ imaginis in signo puri etheris quasi caput leopardi ex ore suo uelut flatum emittens uidebam, qui etiam in dextrali parte eiusdem oris se aliquantum in longum recuruans, in caput cancri cum duabus forpicibus quasi cum duobus pedibus formabatur; in sinistrali autem parte oris ipsius aliquantum etiam in longum regirans in caput cerui desinebat.Ex ore autem capitis huius cancri quasi alius flatus exiens usque ad medietatem spacii, quod inter capita leopardi et prefati leonis erat, procedebat; ex ore uero capitis cerui uelut alius flatus ueniens usque ad medietatem spacii, quod erat inter caput leopardi et ursi, tendebat.Et flatus qui a dextra parte | oris leopardi usque ad caput cancri procedebat, flatus etiam qui a sinistra parte ipsius oris usque ad caput cerui exibat, flatus que qui ex ore capitis cancri usque ad medietatem spacii inter capita leopardi et leonis extantis tendebat, flatus quoque qui ex ore capitis cerui usque ad medietatem spacii, quod inter capita leopardi et ursi erat, prolongabatur, equalis longitudinis erant.Omnia quoque capita he+c in prefatam rotam et ad imaginem hanc hominis spirabant.Sub pedibus autem eiusdem imaginis hominis in signo aquosi eris uelut caput lupi quasi flatum ex ore suo producens apparebat, qui etiam a dextra ipsius oris aliquantum in longum erumpens in medio medietatis spacii, quod inter capita lupi et ursi erat, formam capitis cerui accipiebat; ex cuius etiam ore uelut alius flatus ueniens in eadem medietate finiebatur.A sinistra uero oris eiusdem lupini capitis flatus, qui ab ipso ore procedebat, se prolongans in medio etiam medietatis spacii, quod inter capita lupi et leonis erat, in caput cancri cum duabus forpicibus quasi cum duobus pedibus surgebat; de cuius quoque ore quasi alius flatus exiens in ipsa medietate residebat.Qua autem spaciorum mensura capita he+c ab inuicem distabant, eadem mensura et forma flatus eorum hinc et hinc in longitudine extendebatur, ut et de aliis superius dictum est; ipsa que in rotam premonstratam et ad imaginem hominis in ea stantem spiramina sua mittebant.Sed ad dextram imaginis ipsius in signo lucidi ignis uelut caput leonis aspiciebam, ex cuius ore quasi flatus egrediens ab utraque parte oris eiusdem aliquantum prolongabatur; ac sic etiam in dextra parte in caput serpentis, in sinistra autem in caput agni formabatur.Et caput serpentis in medio medietatis spacii, quod inter caput leonis et lupi erat, se ostendens uelut flatum emittebat, qui se ad eandem medietatem extendebat, ac flatui, qui de capite cancri egrediebatur, quod inter caput lupi et leonis erat, se coniungebat.Caput autem agni in medio medietatis spacii, quod inter caput leonis et leopardi | existebat, apparens, quasi flatum producebat, qui se ad ipsam medietatem prolongans flatui, qui de capite cancri, quod inter caput leopardi et leonis erat, in coniunctione occurrebat.Sed secundum spacia quibus capita he+c a se separata erant, longitudo flatuum eorum procedebat, quemadmodum et de superioribus capitibus flatibus que eorum premonstratum est; et in prefatam rotam et ad predictam humanam imaginem ipsa flare se ostendebant.Ad sinistram uero eiusdem imaginis in signo nigri ignis quasi caput ursi apparebat, quod uelut flatum ex ore suo dabat, qui etiam ad dextram et ad sinistram oris ipsius aliquantum se in longum extendens, ad dextram in caput agni desinebat; ad sinistram uero formam capitis serpentis accipiebat.Ex ore autem capitis agni huius quemadmodum alius flatus usque ad medietatem spacii, quod inter capita ursi et leopardi existebat, se prolongabat; sed ex ore capitis serpentis istius sicut alius flatus usque ad medietatem spacii, quod inter capita ursi et lupi erat, se extendendo procedebat.Sed similitudo flatus istius, qui a dextra parte oris ursi usque ad caput agni ueniebat, similitudo quoque eiusdem flatus, qui a sinistra parte ipsius oris usque ad caput serpentis procedebat, flatus etiam, qui ex ore capitis agni usque ad demonstratam medietatem spacii, quod inter capita ursi et leopardi uidebatur, exibat, flatus que, qui ex ore capitis serpentis usque ad medietatem spacii inter capita ursi et lupi extantis prolongabatur, unius et equalis longitudinis erant.Capita quoque he+c omnia in supradictam rotam atque ad prefatam imaginem hominis flatus dabant.Sed et super caput imaginis huius septem planete+ sursum ab inuicem signati erant: tres in circulo lucidi ignis, unus etiam in subiecto illi circulo nigri ignis, tres autem in subiecto illi circulo puri etheris, ita ut etiam uersus austrum ad latus eius necnon et sub pedibus ipsius sol eodem modo ac ordine signatus et distinctus in circulo suo appareret.Et a medio signi summi primi que planete+, qui super caput eiusdem imaginis signatus erat, uelut radii quidam exibant; quorum unus ad signum solis descendebat; et unus ad dextrum pedem capitis predicti | cancri, quod a capite leopardi procedebat, radiabat; unus uero ad dextrum cornu ceruini capitis, quod etiam ab eodem capite leopardi exibat, se tendebat.A medio quoque signi planete+ secundi ut radius quidam super signum solis se declinabat, atque alius ad caput agni, quod a signo capitis leonis ueniebat, egrediebatur; et alius ad predictam lineam, que a principio orientalis partis prefate+ rote+ uelut ad finem occidentalis partis ipsius uersus septentrionalem eius plagam extendebatur, capite agni illic superius posito, quod a signo capitis ursi exibat, dirigebatur.Signum etiam tercii planete+ a medio sui quemadmodum radium unum ad signum solis extendebat; alium autem ad caput serpentis, quod a signo capitis leonis procedebat, dirigebat; sed alium ad prefatam lineam uersus caput serpentis, quod a signo capitis ursi egrediebatur, prolongabat.Solis quoque signum quasi quosdam radios de se emittens, alio signum capitis leopardi, alio signum capitis leonis, alio signum capitis lupi, non autem signum capitis ursi tangebat; alium autem radium super signum lune+, alium uelut super cerebrum et usque super utrumque calcaneum prefate+ imaginis extendendo figebat.Et a medio signi planete+ quinti, qui proximus sub sole est, quasi radius quidam sursum ad signum solis ascendebat, quidam uero ad caput cancri, quod a signo capitis lupi exibat, se extendebat, sed quidam ad sinistrum cornu signi lune+ se dirigebat.De medio etiam signi planete+ sexti, qui proximus super lunam est, uelut radius unus sursum ad signum solis tendebat, et alius ad dextrum cornu signi lune+ dirigebatur; alius autem ad caput cerui, quod a signo capitis lupi procedebat, extendebatur.A signo quoque lune+ quasi radius super utrumque supercilium ac super utrumque talum prefate+ imaginis radiabat.Sed et quomodo supra dictum est, signum solis eodem etiam modo et ordine quo supra uerticem imaginis huius radiis suis ad prefata loca designatum erat; uersus quoque dextrum latus eius | necnon et sub pedibus ipsius in circulo suo ad eadem loca signatum apparebat.In circuitu quoque circuli, in quo similitudo lucidi ignis uidebatur, sedecim etiam principales stelle+ apparebant: quatuor uidelicet inter caput leopardi et leonis, quatuor quoque inter caput leonis et lupi, quatuor inter caput lupi et ursi, quatuor etiam inter caput ursi et leopardi.Quarum octo, que+ medie+ sibi utrimque astantium stellarum inter capita he+c erant, scilicet due+ inter duo capita, quasi radios suos in signum tenuis eris sibi oppositi extendebant; relique+ autem octo, que+ ex utraque parte harum mediarum prefatis capitibus proxime+ uidebantur, uelut radios suos tantum ad nigrum ignem dirigebant.Circulus quoque puri etheris, circulus quoque fortis et albi lucidi que eris quasi stellis pleni erant, que+ uelut fulgores suos ad sibi oppositas nubes mittebant.unde et ille, in dextra parte prefate imaginis quemadmodum duas linguas ab inuicem separatas de se proferentes, ab eis ut quosdam riuulos in supradictam rotam et uersus eandem imaginem dirigebant.In sinistra uero parte illius a signatis ibidem nubibus uelut etiam due+ lingue+ a se aliquantum separate+ in eandem rotam et ad ipsam imaginem quasi quibusdam riuulis de se profluentibus se conuertebant.Hoc modo imago he+c signis istis implexa et circumdata erat.uidi etiam quod ex ore predicte+ imaginis, in cuius pectore rota apparebat, lux clarior luce diei in similitudine filorum exibat, quibus signa circulorum signa que ceterarum figurarum, que+ in eadem rota discreta erant, singula que signa membrorum forme+ hominis, scilicet eiusdem imaginis que+ etiam in ipsa rota apparebat, recta et distincta mensura metieba<n>tur, quemadmodum in precedentibus et subsequentibus uerbis illius manifestatur.II. Et iterum audiui uocem de celo mihi dicentem: | Deus, qui ad gloriam nominis sui mundum elementis compilauit, uentis confirmauit, stellis innectens elucidauit, reliquis quoque creaturis repleuit, hominem in eo omnibus his circumdans et muniens maxima fortitudine ubique perfudit, quatinus ei in omnibus assisterent operibus que ipsius interessent, ita ut cum illis operaretur; quia homo absque illis nec uiuere nec etiam subsistere potest, quemadmodum in presenti uisione tibi manifestatur.Nam in pectore prefate+ imaginis rota mirifice+ uisionis apparet cum signis suis, huius fere similitudinis ut instrumentum illud, quod ante uiginti octo annos uelut in figura oui significatiue uideras, quomodo in prioribus uisionibus tuis tibi ostensum est; quoniam absque obliuione in scientia uere+ caritatis, que+ Deus est, forma mundi existit insolubiliter uolubilis humane+ que nature+ mirabilis; ita ut nec ulla uetustate consumatur, nec ulla nouitate augeatur; sed, ut a Deo primum creata est, sic usque ad finem seculi perdurabit.Diuinitas etenim in prescientia et in opere suo uelut rota integra est et nullo modo diuisa, quoniam nec initium nec finem habet nec ab ullo comprehendi potest, quia sine tempore est.Et sicut circulus ea que+ intra ipsum latent comprehendit, ita sancta diuinitas infinite omnia comprehendit et superexcellit, quia ipsam in potentia sua nullus diuidere nec superare nec ad finem perducere poterit.III. Sed quod supradictum instrumentum in prioribus uisionibus tuis in figura oui denotatum est, hoc ostendit quod distinctio elementorum in eadem similitudine solummodo significatur, quoniam mundo elementis distincto discretiua forma oui similitudini distinctionis ipsius, qua elementis distinctus est, aliquantum assimilatur; hic autem in rota circuitio et recta mensura eorundem elementorum tantum ostenditur, cum neutrum ipsorum similitudinem figure+ mundi per omnia teneat, quoniam illa undique integra, rotunda et uolubili existente globus ali|quis, qui integer et uolubilis existit, formam ipsius in omni parte potius imitatur.IIII. Quod autem in eius suprema parte per circuitum rotunditatis sue+ circulus in similitudine lucidi ignis apparet, hoc est quod primum elementum, quod ignis est, primum existit, quia leuis est cetera que elementa comprehendit et illuminat, ac omnes creaturas pertransit eis que gaudium luminis sui subministrat, significans potentiam Dei, qui super omnes est et qui omnibus uitam tribuit.Sub quo circulus alius sicut circulus nigri ignis demonstratur, quia ignis iste, sub potestate prioris existens, iudicialis et fere gehennalis est, ad uindictam malorum factus, nec ulli rei parcit super quam iusto iudicio cadit; quoniam in eo ostenditur quod omnis qui se Deo opponit in casum nigredinis multarum que calamitatum uertetur.Nam in estate, cum sol sursum ascendit, idem ignis uindictam Dei in combustione fulguris exercet; cum uero in hieme sol deorsum descendit, ille iudiciales plagas in gelu et grandine ac in frigore ostendit; quoniam quodque peccatum seu igne, seu frigore, seu aliis quibusdam plagis secundum modum suum examinatur.Et idem circulus lucidi ignis eundem circulum nigri ignis bis densitate sua superat, quia niger ignis iste tante+ fortitudinis et amaritudinis in nigredine sua existit, ut superiorem lucidum ignem obumbraret et dissiparet, si ille hunc densitate sua non superaret; designans quod uindicta peccatorum hominum tot pericula pe+narum in se habet, ut homo durare non posset si gratia et clementia Dei illa non preueniret.Et hi duo circuli, quasi unus circulus sint, sibi inuicem coniunguntur, quia in ardore ignis flagrant et quoniam potestas et iudicium Dei in una rectitudine se continentes ab inuicem non separantur.u. Sub eodem autem circulo nigri ignis alius circulus in similitudine puri etheris est, ubique tante+ densitatis, quante+ circuli duorum prefatorum ignium apparent; quoniam sub prefatis ignibus, tam lucido quam nigro, rotunditate sua mundum comprehendens | purus ether est, ab ipsis procedens uelut fulgor a flammante igne, quando ignis flammam suam expandit, demonstrans puram penitentiam peccatorum, que+ per gratiam Dei uelut a lucido igne et per timorem eius quasi a nigro in homine excitatur.Et eiusdem densitatis est ut duo supradicti ignes sunt; quia ipse ab hoc utroque igne resplendens densitatem utriusque in se habet, nec lenior in fulgore lucidi, nec seuerior in repercussione nigri existit, quam iustum iudicium Dei diiudicat; quoniam nec dies nec nox aliud in se demonstrant, quam quod diuina uoluntas disponit.Idem quoque ether superiora et subteriora retinet, ne terminum suum excedant; nec super ullam creaturam iudiciali iudicio cadit, sed stabilitate et equitate sua multociens illi resistit, quemadmodum penitentia uindictam peccatorum constringit.Quod uero densitatem ignium istorum habet, hoc est quod penitens homo casum primi angeli, qui lucidus fuit, in lucido igne attendat, et quod in densitate nigri ignis casus hominum in incredulitate et temeritate peccantium consideret, ac sic potentiam iustum que iudicium Dei inspiciens pure digne que peniteat.uI. Sed et sub ipso circulo puri etheris alius circulus uelut circulus aquosi eris tante+ densitatis in rotunditate sua, quante+ etiam densitas circuli predicti lucidi ignis, manifestatur; significans quod sub prefato ethere per circuitum firmamenti aque+ ille+ sunt, que+ super firmamentum esse noscuntur, eiusdem uidelicet densitatis in circuitu suo ut densitas supradicti lucentis ignis existit.Et aquosus er iste sancta opera in exemplis iustorum ostendit, que+ uelut aqua perlucida sunt et que+ inmunda opera mundant, quemadmodum aqua que+que sordida abluit; huius capacitatis in perfectione sua existentia, secundum quod diuina gratia in igne Spiritus Sancti ea accendit.uII. Sub eodem autem circulo, aquosi scilicet eris, alius circulus fortis et albi lucidi que eris huius similitudinis in rigore suo existens, ut neruus in corpore hominis | est, ostenditur; qui periculis superiorum aquarum oppositus, fortitudine et tenacitate sua inundationes illarum retinet, ne repentina et incongrua effusione terram obruant; significans etiam quod discretio sancta opera in huiusmodi temperamento confirmat, ut homo corpus suum ita constringat, ne iniuste constrictum in ruinam uadat.Qui ubique in circuitu suo eiusdem densitatis, cuius densitas circuli nigri ignis, apparet; quoniam iste ad utilitatem hominum equali modo sicut et ille ad uindictam peccatorum eorum positus est.Sed quotiens inferiores aque+ ad uindictam malorum iusto Dei iudicio in nimietate sursum per nubes trahuntur, quidam humor de aquoso ere per istum fortem et album lucidum que erem uelut potus hominis in uesicam ipsa integra permanente transsudat, qui easdem aquas periculosa inundatione descendere facit.unde et discretio opera hominum ad salutem eorum ubique iusta moderatione discernit, cum iudicia Dei peccata illorum in uindicta non transcendunt, sed cum ea iuste diiudicant; quoniam protector et rector iusta equitate se inuicem continent.Hi quoque duo circuli sibi inuicem ita copulantur, ut uelut unus circulus sint appareant, quia in humore madescunt et aliis humorem infundunt; quemadmodum et discretio bona opera in moderatione sua continet, ne in ruinam uadant.uIII. Et sub hoc circulo, uidelicet fortis et albi lucidi que eris, quasi alius er tenuis signatus est; qui de superioribus circulis seu elementis uelut sufflatum erem se procedentem demonstrat, qui et se ab ipsis elementis non separat, quemadmodum halitus hominis ab ipso egreditur nec tamen ab eo separatur.Idem etiam er ut nubes interdum elatas et lucidas, interdum inclinatas et umbrosas uidetur superius portare, quas supradictus aquosus er exspuit et recolligit, sicut follis fabri flatum emittit et retrahit; ita ut, dum que+dam stelle+ in prefato elemento ignis posite+ in circuitionibus suis sursum ascendunt, nubes istas sursum trahant, unde et lucide+ fiunt.Sed cum in circuitionibus suis descendunt, illas deorsum remittunt, et sic umbrose+ sunt et pluuias ferunt.Et prefatus tenuis er uidetur se quasi per totam predictam rotam diffundere, quoniam omnia que+ in mundo sunt ab eo uegetantur et sustentantur.Sed et sub defensione | discretionis recta desideria fidelium hominum in subtilitate iusticie+ degentia de superioribus uirtutibus et confortationibus per Spiritum Sanctum se processisse demonstrant, cum se ab illis non auertunt, sed cum omni deuotione ipsis sine intermissione adherent, firmam mentem in ipsis fidelibus nunc in fidutia clarescentem, nunc in humilitate trementem, ad Deum habentia, que+ de sanctis operibus et exemplis iustorum oritur et ad ipsa recolligitur, quemadmodum operarius de opere suo remuneratur.Nam dum in hominibus bona scientia Spiritu Sancto ignita in iustificationibus suis ad celestia se tollit, mentes illorum se cum trahit eas que puras ibi facit; et dum in eisdem iustificationibus ad corporales necessitates se declinat, mentes eorum ad ipsas remittit, ita ut in curis istis quasi turbide+ sint appareant, imbrem lacrimarum tamen ferentes, quia terrenis se inherere prorsus gemunt, quamuis se totos diuine+ potentie+ committendo inserant.uIIII. Omnes uero isti sex circuli absque omni intersticio ad inuicem coniuncti erant, quia, si diuina dispositio ista coniunctione eos sic non solidasset, firmamentum dirumperetur nec consistere posset; ostendentes quod perfecte+ uirtutes in fideli homine sibi consociate+ per inspirationem Spiritus Sancti ita confortantur, ut contra uicia diaboli pugnantes queque bona opera unanimiter perficiant.X. Supremus uero circulus uelut igne suo ceteros circulos perfundit, aquosus autem alios omnes quasi humore suo rigat; quoniam superius elementum, quod ignis est, cetera fortitudine et candore suo roborat, aquosum uero aliis uiriditatem humectatione sua inmittit; quemadmodum et potentia Dei in mirabilibus gratie+ sue+ fideles homines sanctificat, opera autem fidelium creatoris sui pietatem in uera humilitate sanctitatis magnificant.XI. Et quasi a principio orientalis partis eiusdem rote+ uelut ad finem occidentalis partis ipsius linea in firmamento uersus septentrionalem eius partem extenditur, quasi septentrionalem plagam a ceteris plagis discernens; quia a primo ortu orientis, scilicet ubi sol primum oritur cum dies prolongari incipiunt, usque ad ultimum occasum occidentis, uidelicet ubi sol ultra non procedit, linea, id est uia solis septentrionalem plagam deuitans, reflectitur; quoniam sol eisdem partibus se non inmergit, sed eas uelut in neglectu habet, ubi antiquus seductor sedem mansionis sibi elegit; unde et illas Deus accessu solis priuauit.Sic etiam ab inicio bonorum operum in potestate Dei existentium usque ad bonam consummationem eorum fidelis homo rectitudinem iusticie+ iniquitati opponit, diabolicas artes a bonis et sanctis operibus | secernens; quia qui Deo fideliter adherere uoluerit, ea que animam suam ledunt deuitare studebit, ut illud audiat quod scriptum est:XII. uincenti dabo manna absconditum, et dabo illi calculum candidum, et in calculo nomen nouum, quod nemo scit nisi qui accipit.Quod sic intellectui patet: Quicumque sinistram partem fugit, hic magnum prelium contra tortuosum serpentem habet, qui semper querit ut illum ad sinistram partem se cum trahat.Et si ille in pugna ista perseuerans Sathanan fugauerit, consilio illius non consentiens, ego qui sum ei dabo panem uiuum qui de celo descendit, qui ab omni humiditate uoluntatis uiri et ab omni dolo antiqui serpentis absconditus erat; ac etiam dabo ipsi participationem illius, qui lapis angularis existens in candida claritate Deus et homo est, et in ipso nomen noue+ regenerationis, quod Christus est, a quo et Christiani sunt; quod nemo, dum in caduca et temporali uita est, ad perfectum intelligit, nisi qui uitam eterne+ beatitudinis in remuneratione celestium premiorum adipiscitur.XIII. Sed etiam globus in medio signi predicti tenuis eris signatus est, qui ubique in circuitu suo equali spacio a signo fortis et albi lucidi que eris distat, terram ostendens, que+ in medio reliquorum elementorum existit, quatinus ab omnibus temperetur.unde etiam hinc et hinc equali modo ab illis sublata illis que coniuncta uiriditatem et fortitudinem ad sustentationem sui ab eis assidue recipit.Actiua quoque uita, uelut terram designans et quasi in medio rectorum desideriorum conuersans et circumquaque discurrens, equo moderamine deuotionis ad uires discretionis se continet, cum nunc spiritalibus officiis, nunc corporalibus necessitatibus per fideles homines temperate insistit; quoniam qui discretionem amant omnia opera sua ad uoluntatem Dei dirigunt.Et tante+ latitudinis quidem in transuersum est, quanta profunditas spacii a summitate supremi circuli usque ad extremitatem nubium, seu ab extremitate nubium usque ad summitatem eiusdem globi existit; quoniam a superno creatore terra hac mole conglobata et roborata est, ne aut strepitu superiorum elementorum aut ui uentorum seu inundatione aquarum dissolui possit.| Nam etiam quilibet fideles dilatato corde magnitudinem potentie+ Dei considerant atque instabilitatem mentis debilitatem que carnis sue+ inspiciunt, et sic omnia que agunt temperant, ne uel in superioribus uel in inferioribus necessariis causis iustum modum excedentes deficiant, quemadmodum et Paulus fideles exhortatur, dicens:XIIII. Omnia autem facite sine murmurationibus et hesitationibus, ut sitis sine querela et simplices filii Dei, sine reprehensione in medio nationis praue+ et peruerse+; inter quas lucetis sicut luminaria in mundo uerbum uite+ continentes.Quod sic intellectui patet: Homo quasi in biuio est, ita ut, si in luce salutem a Deo quesierit, illam recipiet, si autem malum elegerit, diabolum ad penam sequetur; et ideo homo humanam naturam ac omnia opera sua sine murmurationibus, id est sine gibbis peccatorum, ac sine hesitationibus, scilicet fidem perfectam habens, portet; ita ut non dubitet, cum bonum amat et malum odit, in futuro iudicio liberari et a perditis separari, qui a bono malum amplectendo declinant.Et qui he+c faciunt nullum ledentes sine clamore contumacis querimonie+ erunt, in simplicitate quoque bonorum operum filii Dei existentes et absque omni dolo deceptionis irreprehensibiles coram estimatione illorum manentes, qui in prauis et peruersis actibus se fortes esse gloriantur.Inter quos in perfectione uere+ fidei sic lucent, quemadmodum luminaria, que+ in officio suo, secundum quod creator omnium disposuit, mundum illuminant; cum ipsi doctrina sua, que+ ad uitam respicit, quamplurimos ad Deum conuertunt, ut etiam filius Dei sine peccato omnibus in mundo lucebat.Nam et Deus duo luminaria, uidelicet solem et lunam, in firmamentum posuit, que+ scientiam boni et mali in homine designant; quia sicut firmamentum sole et luna confirmatur, ita et homo scientia boni et mali hac et illac uersatur.Sed et ut sol cursum suum perficit circulum suum non minuens, ita et bona scientia cursum suum facit malum non desiderando, sed malam scientiam deprimendo et increpando eam que corripiendo, quoniam nulla utilitas in ipsa est, et eam gehennalem uocando, cum illa concupiscentias suas compleuerit; et ut luna deficit et crescit, | sic et mala scientia bonam despicit ipsam que stultam et quasi nichilum esse dicit; sed tamen eam nouit quemadmodum diabolus Deum sciuit, quamuis se illi opponeret.Xu. Quod autem in medio rote+ istius imago hominis apparet, cuius uertex superius et plante+ subterius ad prefatum circulum uelut fortis et albi lucidi que eris pertingunt, a dextro autem latere summitas digitorum dextre+ manus eius, a sinistro quoque summitas digitorum sinistre+ manus ad ipsum circulum hinc et hinc in rotunditate designatum porrecta est, quoniam eadem imago brachia sua sic extenderat; hoc designat, quod in structura mundi quasi in medio eius homo est, quia ceteris creaturis in illa degentibus potentior existit, statura quidem pusillus, sed uirtute anime+ magnus; caput scilicet sursum, pedes uero deorsum ad elementa tam superiora quam inferiora mouendo, necnon a dextris et a sinistris operibus, que+ manibus operatur, illa penetrando; quoniam in uiribus interioris hominis potentiam hanc operandi habet.Quemadmodum enim corpus hominis cor suum magnitudine sua excedit, ita et uires anime+ corpus hominis uirtute sua superant; et ut cor hominis in corpore eius latet, sic corpus hominis uiribus anime+ circumdatum est, cum ille per totum orbem terre+ se extendunt.Sed et in scientia Dei fidelis homo existens, et in spiritalibus ac in secularibus necessariis causis ad Deum tendit; in prosperitate quoque et aduersitate factorum suorum ad ipsum anhelat, cum in illis omnem deuotionem suam ad eum incessanter expandit.Nam ut homo corporalibus oculis quasque creaturas undique uidet, sic in fide Deum ubique inspicit ipsum que per creaturas cognoscit, cum eum creatorem illarum esse intelligit.XuI. Sed et uersus easdem partes quatuor capita, scilicet quasi caput leopardi et lupi ac uelut caput leonis et ursi apparent, quia in quatuor partibus mundi quatuor principales uenti sunt, non tamen sic in formis suis existentes, sed in uiribus suis naturam denominatarum bestiarum imitantes.Homo quoque quemadmodum in quadruuio secularium curarum existens quamplurimis temptationibus appetitur, in quibus etiam quasi in capite | leopardi, id est cum timore Domini, uelut in lupo infernalium penarum recordatur; et quasi in leone iudicium etiam Dei metuens, cum uelut in urso in corporali tribulatione quamplurimis tempestatibus angustiarum quatitur.XuII. Supra uerticem uero predicte+ imaginis in signo puri etheris quasi caput leopardi ex ore suo uelut flatum emittens uides; quod principalem orientis uentum de puro ethere uelut leopardum uenientem designat, non quod uentus iste in forma sua ut leopardus sit, sed quia ut leopardus ferocitatem leonis absque scientia habet; et ut leopardus lenior et debilior leone est, sic uentus iste in ferocitate timoris exurgit, ac deinde in lenitatem uersus flare cito desistit.Nam de superiore nigro igne ferocitatem, de puro autem ethere, in quo est, lenitatem habet.Et etiam in dextrali parte eiusdem oris se aliquantum in longum recuruans, in caput cancri cum duabus forpicibus quasi cum duobus pedibus formatur, quia ad partes illas idem uentus tendens naturam cancri sibi illic assumit; in sinistrali autem parte oris ipsius aliquantum etiam in longum regirans in caput cerui desinit, quoniam in partibus illis ceruum, qui uelox est, imitatur.Ex ore enim capitis huius cancri quasi alius flatus exiens usque ad medietatem spacii, quod inter capita leopardi et prefati leonis est, procedit; quia secundum naturam cancri collateralis uentus surgens, flatus suos ut turbo dissimiliter profert, ita ut interdum hac, interdum illac in instabilitate discurrat sicut cancer, qui nunc procedit, nunc retrocedit; et sic usque ad medietatem, que+ inter orientem et austrum est, peruenit.Sed ex ore capitis cerui uelut alius flatus ueniens usque ad medietatem spacii, quod est inter caput leopardi et ursi, tendit; quoniam iuxta naturam cerui alius collateralis uentus procedens in flatu suo fortes et celeres strepitus emittit et in hoc cito cessat, quemadmodum ceruus fortiter pungit et celeriter currit, nec | in hoc diu durat; tali que modo usque ad medietatem, que+ est inter orientem et septentrionem, properando se continet.Et flatus qui a dextra parte oris leopardi usque ad caput cancri procedit, flatus etiam qui a sinistra parte ipsius oris usque ad caput cerui exit, flatus que qui ex ore capitis cancri usque ad medietatem spacii inter capita leopardi et leonis extantis tendit; flatus quoque, qui ex ore capitis cerui usque ad medietatem spacii, quod inter capita leopardi et ursi est, prolongatur, equalis longitudinis sunt, quia principalis uentus orientalis ex utroque latere suo ad collaterales sibi uentos equali longitudine extenditur, ipsi que collaterales uenti tam uersus austrum quam uersus septentrionem eadem longitudine ad fines suos pertingunt.XuIII. Omnia que capita he+c in prefatam rotam et ad imaginem hanc hominis spirant, quoniam uenti isti flatibus suis mundum temperant hominem que ministerio suo ad salutem conseruant.Nam nec mundus subsisteret nec homo uiuere posset, si flatibus uentorum istorum non uegetarentur.Sed et cum homo in intentione anime+ sue+ se sursum erigit, ita ut malefactorum suorum meminerit uel recolat, et quando deinde penitere disponit, quasi supra uerticem illius cum eadem intentione in signo puri etheris, id est in ipsa penitentia, sicut leopardus timor Domini exurgit; qui, quasi ex ore suo, id est de uirtute sua, contritionem educens, cum mentem hominis tangit, in prosperitate eam prolongat usque dum ad caput cancri, scilicet fiducie+, de qua uelut due+ forpices, id est duo pedes, uidelicet spes et dubium, extenduntur, perueniat; in aduersitate quoque mentis illius eandem contritionem extendens in caput cerui, quod fides est, perducit.Nam cum homo pondera peccatorum suorum reminiscitur, penitentiam aggreditur; in qua Deum timere non desistit, quamuis prospera mundi quasi altera parte habeat, quousque fiduciam, de qua sicut duo pedes spes et dubium oriuntur, | apprehendat.De fiducia enim spes surgit, cui tamen dubietas interdum se coniungit; quia dum homo in Deum confidit, remissionem peccatorum suorum uelut procedendo se adipisci sperat; dum autem multitudinem et grauedinem illorum considerat, multociens utrum peccata sua sibi remittantur an non quasi retrocedendo dubitat, quamuis in Deo confidat.Sed dum aliquando inter aduersa quasi in altera parte corporalem contritionem patitur, ad diuicias fidei se conuertit, que+ in cornibus uere+ consolationis infidelitatem dubietatis in illo ad nichilum deducit.unde uelut ex ore cancri, id est de fiducia, alius flatus, quod constantia est, exiens usque ad plenitudinem perfectionis procedit, ibi que inter timorem Domini et iudicium Dei consistit; quoniam, cum quilibet in Deum confidens in bonis operibus constans et perfectus est, timorem Domini ad se colligit, ne grauius delinquat; iudicium Dei etiam inspicit, ne peccatis peccata adiciat.Et quasi ex ore cerui, scilicet de fide, alius flatus, qui sanctitas intelligendus est, ueniens usque ad plenitudinem perfectionis, que+ inter timorem Domini et corporalem tribulationem est, extenditur; quia fidelis homo in sanctitate pollens in perfectione ista durat, ita ut ueraciter Deum timeat et ut etiam ob hoc corpus suum castigare non cesset.Itaque flatus, uidelicet contritio, in prosperitate a timore Domini ad fiduciam procedens; flatus etiam, scilicet eadem contritio, in aduersitate ab eodem timore Domini ad fidem exiens; flatus que, id est constantia, de fiducia ad plenitudinem perfectionis, que+ inter timorem Domini et iudicium Dei est, tendens; flatus quoque, uidelicet sanctitas a fide ad plenitudinem perfectionis, que+ inter timorem Domini et corporalem tribulationem est, se prolongans, ut supra dictum est, uno modo equali que studio exspirationis uirium suarum hominem ad beatitudinem prouocant; quia quamuis diuersas operationes habeant, ad unam tamen beatitudinem tendunt.Nam uirtus altera ab altera in operatione rectitudinis procedit.Omnia que capita he+c, id est uirtutes iste+, in scientia Dei sunt scientiam que Dei adtendunt homini que tam in corporalibus quam in spiritalibus necessariis causis assistunt.Timore enim Domini hominem inspirante, homo ipse Deum | uereri incipiens sapienter incedit bona et recta opera perficiendo.Fiducia quoque, qua homo in Deum confidit, cum constantia ipsum tangit, quatinus in Deum constanter confidat cogitationes que ad Deum erigat; quoniam mentes fidelium a uirtute constantie+ roborantur.Fides autem cum sanctitate ea, que+ in infidelitate diiudicanda sunt, diiudicat; se que uelociter dilatans credentes cito imbuit, cum auditus illorum omnes tumultus peruersarum cogitationum deserens lubricas etiam uoluptates interius euertit.Quod si homo uiriditatem uirtutum istarum deserens in ariditatem negligentie+ uertitur, ita ut humore et uiriditate bonorum operum careat, uires anime+ ipsius deficiunt et arescunt; si uero luxu uoluptatum quasi incongrua inundatione nimis perfunditur, mens ipsius lubrice incedens liquescit; si autem recto tramite incedit, omnia opera ipsius ad prosperitatem diriguntur, uelut in Cantico Canticorum scriptum est:XuIIII. Introduxit me rex in cellaria sua.Exultabimus et letabimur in te memores uberum tuorum super uinum; recti diligunt te.Quod sic intellectui patet: Quia ego anima fidelis hominis gressu ueritatis filium Dei, qui per humanitatem suam hominem redemit, secuta sum, introduxit me ille, qui cunctorum rector existit, in plenitudinem donorum suorum, ubi omnem saturitatem uirtutum inuenio et ubi de uirtute in uirtutem fiducialiter ascendo.unde et nos omnes, qui per sanguinem eiusdem filii Dei redempti sumus, toto corpore exultabimus tota que anima le+tabimur in te, o sancta diuinitas, per quam subsistimus, ad memoriam reuocantes dulcedinem supernorum premiorum super omnes passiones et tribulationes, quas ab aduersariis ueritatis passi sumus; ita ut illas quasi pro nichilo ducamus, dum delicias, quas nobis in ostensione mandatorum tuorum proponis, degustamus.Et sic qui in operibus sanctitatis recti sunt diligunt te uera et perfecta dilectione, quoniam omnia bona te diligentibus concedis, et quia etiam tandem uitam eternam eis tribuis.Sed et sapientia cellariis, id est mentibus hominum, infundit et apponit iusticiam uere+ fidei, per quam uerus Deus cognoscitur; ubi eadem fides hiemem et omnem humiditatem uiciorum ita | comprimit, ut nequaquam ulterius uirescere aut crescere possint; et ubi ipsa omnes uirtutes etiam sibi attrahit et adiungit, ut uinum uasi infunditur, quod ad bibendum hominibus datur.Quapropter et fideles in uera fidutia eterni premii exultantes et gaudentes manipulos bonorum operum, que+ operati sunt, portant iusticiam que Dei sitiunt et sanctitatem de uberibus eius sugunt; nec hoc modo extediari poterunt, quin semper in contemplatione diuinitatis delectentur, quoniam sanctitas omnem humanum intellectum precellit.Cum enim homo rectitudinem recipit, seipsum relinquit uirtutes que gustat et bibit, ac per illas confortatur sicut uene+ bibentis uino implentur; nec in uiciis infidelitatis officialis et inmoderatus est, quemadmodum ebrius a uino extra se est, non adtendens quid faciat.Sic recti diligunt Deum, quia tedium in illo non est, sed perseuerantia in beatitudine.XX. Quod autem sub pedibus eiusdem imaginis hominis in signo aquosi eris uelut caput lupi quasi flatum ex ore suo producens apparet; hoc est quod sub potestate illius, qui propter homines homo factus est, in plaga occidentis de aquoso ere quemadmodum lupus principalis occidentalis uentus spirans uenit in forma lupi, qui in silua latet et qui rapax est cum cibos querit; significans quod uentus iste de latibulo suo, scilicet de aquoso ere, exiens uiriditatem herbarum nunc educit, nunc repente arefaciendo opprimit.Qui etiam a dextra ipsius oris aliquantum in longum erumpens in medio medietatis spacii, quod inter capita lupi et ursi est, formam capitis cerui accipit, ex cuius etiam ore uelut alius flatus ueniens in eadem medietate finitur; quoniam partes illas uentus iste petens in medio medietatis, que+ inter occidentem et septentrionem est, ad naturam cerui se conuertit; ita ut ibi collateralis sibi uentus exiens quemadmodum ceruus fortiter pungendo uelociter que currendo flamina sua usque ad ipsam medietatem emittat.A sinistra uero oris eiusdem lupini capitis flatus, qui ab ipso ore procedit, se prolongans in medio etiam medietatis spacii, quod inter capita lupi | et leonis est, in caput cancri cum duabus forpicibus quasi cum duobus pedibus surgit, de cuius quoque ore quasi alius flatus exiens in ipsa medietate residet; quia in partibus illis idem uentus officia sua exercens, in medio medietatis, que+ inter occidentem et austrum est, ad naturam cancri ante et retro incedentis reuertitur; quoniam ibi collateralis eius uentus procedens in instabilitate ut cancer nunc hac, nunc illac flando ad predictam medietatem se diffundit.Qua autem spaciorum mensura capita he+c ab inuicem distant, eadem mensura et forma flatus eorum hinc et hinc in longitudine extenditur, ut et de aliis superius dictum est; quia mensura qua uenti isti a se separati sunt, illa etiam et spiramina flatuum suorum emittunt, quoniam uentus ad uentum flatus suos dirigit, ipsi que in occursu illo metam suam non transcendunt, nec uentus uentum flando supergreditur, nisi hoc ex iudicio Dei fiat.Quod si diuino examine iudicante interdum acciderit, terrores ibi fiunt plurime+ que aduersitates malorum illic insurgunt.XXI. Ipsa que in rotam premonstratam et ad imaginem hominis in ea stantem spiramina sua mittunt, ita ut idem uenti mundum et hominem omnia que que+ in mundo sunt uiribus et officiis suis retineant.Itaque, cum quilibet fideles caduca terrenarum cupiditatum iustis exemplis quasi sub pedibus suis bona operando conculcant, quasi de aquoso ere ex ipsis sanctis operibus ut lupus infernales pene+ denudate+ prodeunt; quia cum illi peccare desistunt, ad uiam rectitudinis tendentes, infernales penas, que+ animas deuorant, se pertimuisse demonstrant.Que+ cum quasi flatum, scilicet contritionem, in corda hominum ex ore suo, quod est a uoracitate sua, producunt, quoniam fideles illas abhorrent, eadem contritio, quamuis homo prospere in actibus suis incedat, secundum Deum se prolongans in plenitudine perfectionis, que+ inter infernales penas et corporalem tribulationem est, formam capitis cerui, id est fidei, accipit; ex cuius etiam ore, id est uirtute, alius flatus, uidelicet sanctitas, ueniens in eadem perfectione permanet.Cum enim homo infernales penas timet, corpus suum | uariis tribulationibus miseriarum tamdiu multociens conterit, quousque ad perfectionem illam pertingat, in qua totus in fide ardeat, credens quod Deus eum ab infernalibus penis eripiat; sic que sanctitas in eo surgit, cum secularia opera abiciens spiritalibus se totum inmergit.Cum uero a sinistra aduersitate uoracitatis predictarum infernalium penarum homo permissione Dei quamplurimis calamitatibus corporaliter castigatur, contricio quoque in cor illius ascendit et, cum se nullam prosperitatem presentis uite+ habere considerat, se abinde extendens et sic ad plenitudinem perfectionis, que+ inter infernales penas et iudicium Dei est, pertingens in caput cancri, uidelicet fiducie+, que+ nunc spem, nunc dubium habet, surgit; quia homo opera sua in Deum ponens modo remissionem delictorum suorum se obtinuisse sperat, modo dubitat; sed tandem de fiducia alius flatus, qui constantiam designat, exiens illum ad perfectionem hanc uirtutum perducit, ut deinceps de bonitate Dei nihil hesitet.Tenore autem, quo assertiones iste+ a se discrete+ sunt, illo etiam et efficatia operationum ipsarum protelatur, quoniam infernales pene+, quamuis metuende+ sint, cum homo propter timorem illarum se in contritione affligit, fidem tamen cum sanctitate, fiduciam quoque cum constantia robustiores reddunt; ita ut, cum infernus timetur, homo in omnibus cautior iudicetur.Et he+ omnes iussionem Dei, qui cuncta comprehendit, inspicientes hominem etiam, ut uoluntatem Dei perficiat, uirtute uirium suarum inpellunt.Nam infernales pene+ ut Deus timeatur faciunt, quia, cum homo penas ueraciter timet, peccare desistit; atque cum bona exempla in aliis hominibus uidet, plurimas indignationes in semetipso multociens suffert; ita ut, cum illas pacienter portat, in omnibus operibus suis sanctitatem demonstret.Sed cum per sustentationem bonorum operum prospere incedit nulla aduersa paciens, uirtute illorum ad uelocitatem rectitudinis se coniungit, ita ut prosperitatem temporalium habens gratie+ Dei nihil hesitans fiducialiter se commendet; quatinus etiam caducis rebus uelut in ante gradiens sic utatur, ne eternis in celestibus post se uadens priuetur.| Qui autem uiriditate Spiritus Sancti caret, in infidelitate suffocatur in prauis que actibus consumitur submersionem que tartaream incurrit, quoniam gratie+ Dei se commendare non studuit.De hoc loquitur Ysaias seruus meus, dicens:XXII. Auferam sepem eius et erit in direptionem; diruam macheriam eius et erit in conculcationem, et ponam eam desertam.Non putabitur et non fodietur, et ascendent super eam uepres et spine+; et nubibus mandabo ne pluant super eam ymbrem.Quod sic intellectui patet: Omnis qui in Deum non confidit nec adtendit quomodo a Deo creatus sit, sed eum reprehendit tamquam in peccatis ipsius culpabilis sit, et quasi recta itinera in eo non constituerit, nec uult aspicere ortum et occasum solis et lune+ ac stellarum, quas Deus in celum posuit, nec uentum cum ere, nec terram cum aquis et ceteris creaturis, que+ omnia Deus propter hominem creauit, quatinus in omnibus his cognosceret ad quantum honorem creatus esset; me, qui sine inicio et sine fine sum, contempnit atque omnem creaturam destruit, nec illam nec seipsum perfecte cognoscit.unde et ego auferam defensionem eius, quoniam alium adiutorem non habet, et alieni a uita eum diripient; diruam quoque munitionem ipsius, et a demonibus conteretur; et sic a bonis angelis deseretur.Nam omnis connexio concupiscentiarum illius auferetur et canibus bestiis que distribuetur, quia minus quam animalia me cognouit, cum illa ut creata sunt faciant; quapropter etiam ut stercus conculcabitur atque ab omni beatitudine deseretur.Sed et in numerum filiorum Dei non ponetur nec sarculo fidei de peccatis suis euertetur, quia illum imitatus est qui similitudinem Dei habere uoluit, qui a nullo processit et sine fine est.Et ideo quoque per superbiam insurgunt in eo dissensiones et ire+ furores, qui eum omnino ab omni gloria superne+ hereditatis scindunt; atque hoc modo Spiritus Sancti rore et gratia carens in tantam ariditatem uertitur, ut nullum fructum bonorum operum proferat.Sed ut homo a Deo querit quatinus horrida tempestas sedetur et ea que+ sibi necessaria sunt concedantur, sic etiam a Deo postulet ut mala scientia in ipso superetur.XXIII. Sed ad dextram predicte+ imaginis hominis in signo lucidi ignis uelut caput | leonis aspicis, quod, ab australi plaga ad prosperitatem hominis directum, de supradicto elemento lucidi ignis leonem quasi principalem australem uentum exeuntem demonstrat; quoniam ut leo fortis est et in fortitudine sua uoluntatem suam exercet, ita et uentus auster in igne et ab igne fortis et preceps existit; atque cum dies in longitudine se protrahunt, potens est, et in eadem potentia collisionem et diruptionem nubium ac pericula in repentina emissione imbrium parat.Ex cuius ore quasi flatus egrediens ab utraque parte oris eiusdem aliquantum prolongatur; quia de plaga hac australi idem uentus procedens, se in utramque partem sui, uidelicet hac et illac, extendit; et sic etiam in dextra parte in caput serpentis, in sinistra autem in caput agni formatur, quoniam in dextrali parte uentus iste naturam serpentis sibi assumens, qui leniter supplicat, acriter autem insidias ponit, quemadmodum serpens aliquando lenes flatus producit, sed interim etiam fortes punctus et ictus emittit; in sinistrali autem in agnum, qui mitis et lenis est, uertitur, quia in eisdem partibus suauem et non periculosum se ostendit.Et caput serpentis in medio medietatis spacii, quod inter caput leonis et lupi est, se ostendens uelut flatum emittit, qui se ad eandem medietatem extendit, ac flatui qui de capite cancri egreditur, quod inter caput lupi et leonis est, se coniungit; quoniam iuxta naturam serpentis, ut supra demonstratum est, uentus iste principali uento austri collateralis, in medio medietatis longitudinis illius, que+ inter austrum et occidentem existit, emergens, spiramina sua usque ad eandem medietatem, que+ inter austrum et occidentem est, extendit, nec terminum hunc, quemadmodum nec alii, nisi ex iudicio Dei transgreditur; ibi que flatum de collaterali uento surgentem, qui inter occidentem et austrum est, excipit.Nam si longitudo spacii, que+ inter austrum et occidentem est, in partes quatuor diuiditur, terminus ab austro partis prime+, qui et inicium est partis secunde+, medius est inter inicium partis prime+ ac terminum partis secunde+, terminus que partis secunde+, qui et inicium | est partis tercie+, medietas longitudinis illius est, que+ inter austrum et occidentem est.Eodem quoque modo finis ab occidente e contra partis prime+, qui et inicium est e contra partis secunde+, medius est inter inicium ibidem partis prime+ ac finem illic partis secunde+, terminus que ibidem partis secunde+, qui et inicium illic est partis tercie+, medietas longitudinis huius est, que+ e contra inter occidentem et austrum existit, ubi et collaterales uenti sibi occurrunt.Sic que uenti isti tam principales quam eorum collaterales inter orientem et austrum, inter austrum et occidentem, inter occidentem et septentrionem, ac inter septentrionem et orientem equali modo ad inuicem conexi ab inuicem que discreti sunt, ut prefatum est.Caput autem agni in medio medietatis spacii, quod inter caput leonis et leopardi extat, apparens quasi flatum producit, qui se ad ipsam medietatem prolongans flatui, qui de capite cancri, quod inter caput leopardi et leonis est, in coniunctione occurrit; quia secundum naturam agni, ut supra ostensum est, alius collateralis uentus in partibus istis, id est in medio hoc spacio, quod inter austrum et medietatem hanc longitudinis, que+ inter austrum et orientem existit, oritur.Is etiam flatum suum ad eandem medietatem dirigit ibi que spiramini, quod de uento naturam cancri imitanti, qui inter orientem et austrum exurgit, <exit>, strepitu suo obuiam uenit; ita ut ibi multociens quamplurimi terrores et collisiones ex congressu eorum fiant.Sed et secundum spacia, quibus capita he+c a se separata sunt, longitudo flatuum eorum procedit, quemadmodum et de superioribus capitibus flatibus que eorum premonstratum est; quoniam iuxta longitudinem, qua inicia uentorum istorum a se discreta distant, et spiramina flatuum suorum usque ad loca illa emittunt, in quibus exurgunt, in quibus etiam spiramina eorum sibi occurrunt.XXIIII. Et in prefatam rotam et ad predictam humanam imaginem ipsa flare se ostendunt; quia uenti, tam principales quam isti qui eis collaterales sunt, mundum uniuersum ac hominem, in quo omnes creature+ latent, fortitudine sua conseruant, ne in defectum cadant.Collaterales enim uenti penne+ principalium | uentorum sunt et assidue, quamuis leniter, cum ere flare non cessant; principales uero uenti in fortissimis uiribus nonnisi ex iudicio Dei ad uindictam circa finem mundi prouocantur.Nam auster et septentrio iudicia Dei collateralibus uentis suis secundum quod uoluntas Dei est inmittunt; auster scilicet magno calore magna que inundatione, septentrio autem in fulgure, in tonitru, in grandine et frigore.uenti namque principales, uidelicet orientalis et occidentalis, collaterales uentos suos ad iudicia Dei facienda remissius et tardius prouocant; sed tamen cum eos per uoluntatem Dei ad he+c excitant, hoc in estate aut per frigus aut per siccitatem, seu in hieme aut per calorem aut per pluuiam aut per similia mala faciunt, que+ terre et hominibus contraria et nociua sunt.Et sicut uenti orbem terrarum uiribus suis tenent, ita etiam in officiis suis faciunt hominem scire et intelligere quid operaturus sit.Cum autem idem uenti flatus suos super terram emittunt, eos etiam sub terra dispergunt; atque ibidem in quibusdam locis quasdam subterraneas cauernulas intrantes, cum exitum non habent, terram mouent; sed ubi exitum habent, ibi oriri a quibusdam hominibus uidentur, cum illic non oriantur, sed in superioribus elementis, ut prefatum est, se tam sub terram quam super terram dispergentes.XXu. Quomodo autem omnia he+c ad salutem anime+ respiciant, homo intelligat; quia quod in signo lucidi ignis diuinam potentiam designantis uelut caput leonis, id est iudicium Dei, quod terribile est, aspicitur, hoc ideo est, quoniam Deus iusta equitate omnia diiudicans nihil inexaminatum relinquit.Idem enim iudicium in uirtute sua ad rectitudinem se hinc et hinc extendens, homini prospere incedenti caput serpentis, quod prudentiam significat, proponit; in aduersitate autem laboranti caput agni, scilicet formam pacientie+, demonstrat.Nam necesse est ut homo in prosperitate iudicium Dei prudenter timeat, quatinus dolositatem astuciam que malorum fugiens in uana securitate uiam ueritatis non deserat; et in aduersitate sub eodem iudicio pacientiam | habeat, sciens quod Deus tortuositatem in operibus hominum dissimulando multociens tolerat.Et caput serpentis, uidelicet prudentia, in plenitudine perfectionis, que+ inter iudicium Dei et infernales penas est, apparens, uelut flatum, id est prouidentiam, de se procedere facit; quia dum homo per iudicium Dei exterritus prudenti animo infernales penas metuit, ne illas ex merito paciatur per bona opera studiose prouidet; que+ se hoc modo ad perfectionem rectitudinis extendens constantie+, que+ de capite cancri, id est de fortitudine fiducie+, oritur, que+ inter infernales penas et iudicium Dei est, coniungitur; quoniam fidelis, ut ad uitam eternam sibi quelibet bona prouideat, in hoc constans esse studet.Caput autem agni, quod pacientiam designat, in plenitudine perfectionis, que+ inter iudicium Dei et timorem Domini est, apparens, quasi flatum, scilicet mansuetudinem, producit; que+ etiam ad rectam perfectionem perueniens constantie+, que+ de uera fiducia, que+ inter timorem Domini et iudicium Dei est, se associat; quia beatus homo, cum paciens ad obprobria est et etiam mansuetum se in his ostendit, constantiam, ut bono fine consumetur, amplecti debet.XXuI. Sed secundum quod ordo earundem uirtutum a se et in se discretus est, ita quod uirtus he+c uires istas, illa uires illas ostendit, sic et operationes earum in hominibus sunt, quemadmodum et de ceteris uirtutibus intelligendum est; quoniam uoluntatem bonam opera bona secuntur; eodem que modo ad scientiam Dei declinantes, quia in scientia Dei sunt, hominem ad quamque iusticiam et ad rectitudinem celestium pariter perducunt.Omnes enim uirtutes ad saluationem hominis festinanter currunt, quamuis in uno homine pariter non appareant.Nam iudicium Dei hominem exterret ipsum que examinat, nec opus hominis relinquitur quod iudicio Dei non excutiatur; quia iudicium Dei iustum omnia iuste diiudicat.Sed et prudentia uires suas cum prouidentia homini inmittit, quatinus luxum seculi prudenter abiciens castitatem amplectatur; pacientia uero cum mansuetudine ipsum tangit, ut temptationes carnis pacienter quoque sufferat; quoniam in utroque | sexu, uiri scilicet et femine+, ardor carnalis concupiscentie+ uirtutibus istis sine tedio negligentie+ sopiendus est.Quapropter nullus fidelium ipsas negligenter habeat, ne eum in ariditate desiccatum aut in concupiscentiis carnalibus suffocatum relinquant; sed eas bonis operibus imitetur, quatinus ipsum in omni sanctitate conseruent.Si autem homo Deum negligit, iusto iudicio ipsius etiam corporales castigationes, ut predictum est, sepius incurrit; ita ut tam de superioribus quam de subterioribus elementis et creaturis et in calore et frigore, in siccitate et humiditate ac in aliis multimodis pressuris flagello Dei subiaceat, quia constantiam uirtutum non inspiciens intelligere noluit quid facere deberet.Cum enim uirtutes in spiritalibus causis homines imbuunt, in carnalibus quoque prudentes illos faciunt, ita ut, cum nondum in illis palam apparent, ad timorem Domini illos silenter multociens concutiant.Sed cum se in eis manifestant, ita ut illi uirtutes aperte per caritatem colant, tunc timorem Domini prius ipsi in temporalibus habuisse uidebuntur, cum nunc magis propter desiderium celestium quam propter metum infernalium penarum a carnalibus se subtraxerint et ad spiritalia conuerterint, per fortitudinem beatarum uirtutum roborati, quemadmodum Dauid testatur, ubi in uoluntate mea dicit:XXuII. Dextera Domini fecit uirtutem, dextra Domini exaltauit me; dextera Domini fecit uirtutem.Non moriar sed uiuam, et narrabo opera Domini.Quod sic intellectui patet: Homo primitus per timorem Dei et gehennalium penarum a sinistra declinat; ac postea per amorem Dei ad dextram, id est ad desideria celestium bonorum, ascendit.Quod dum facere inceperit, fortissima arma sibi induit, quia bonam scientiam a mala separauit.unde et huic duplici scientie+ oculus comparatur, qui aquosum circulum infra albedinem suam situm habet, quemadmodum et uas speculum in se continet; quoniam mala scientia, que+ per sinistram intelligitur, est uelut uas bone+ scientie+, que+ per dexteram accipitur.Nam dexter oculus bone+ scientie+ ubique circumspicit, et considerat quod carnalis concupiscentia inutilis est et lucem ueritatis non | inspicit; et quod, cum incestis operibus exultat, post per tristitiam quasi aquosa submersione suffocatur.Itaque dextra pars bone+ scientie+ ad Deum se leuat et malam delectationem conculcat atque tristitiam abstrahit.Sic ergo dextra Domini, id est fortitudo eius, facit uirtutem hanc, ut homines eum per fidem cognoscant et opera sua in timore ipsius operentur; atque eadem dextra per penitentiam exaltat me, qui prius in peccatis sordueram; necnon et ipsa facit uirtutem post penitentiam peccatorum meorum, ita ut tanto desiderio in amore Dei ardeam, quatinus inde saturari non possim.unde etiam in peccatis non moriar, quando per penitentiam eorum resurgo, sed per ueram et puram penitentiam, quam ad Deum habeo, in eternitate uiuam; et sic de morte ereptus narrabo mirabilia Domini in timore et amore ipsius, quoniam morti me non tradidit, sed me de infernali perditione eripuit.XXuIII. Ad sinistram uero prefate+ imaginis in signo nigri ignis quasi caput ursi apparet, quod a septentrionali plaga multociens contrarium homini de nigro igne uelut ursum principalem uentum, scilicet septentrionalem, in periculis tempestatum sepius prodire ostendit, quoniam ex nigro igne est.Et ideo etiam quemadmodum ursus in ira submurmurat et ut ille in natura sua nequam existit, ita et uentus iste quasi submurmurando commotiones et strepitus ac pericula in tempestatibus aliquando parat.Sed quod uelut flatum ex ore suo dat, qui etiam ad dextram et ad sinistram oris ipsius aliquantum in longum se extendens ad dextram in caput agni desinit, ad sinistram uero formam capitis serpentis accipit; hoc designat quod uentus hic a prefata septentrionali plaga exiens et ab utraque parte sui in longum procedens ad dextram in lenitatem nature+ agni, qui lenis et non periculosus est, transit, quoniam in partibus illis uentus idem se interdum mitem ostendit.Ad sinistram autem serpentem imitatur, qui leniter quidem primum labitur, sed postmodum precipitanter mouetur et, cum sic nihil preualet, hominem timens supplicare | incipit; quia et uentus iste illic quasi deceptuose sine strepitu in primordio progreditur, sed tandem cum periculo uelut dolosum et inmitem se demonstrat; et cum homines se iam perire putant, iterum in lenitatem reuertitur.Ex ore autem capitis agni huius quemadmodum alius flatus usque ad medietatem spacii, quod inter capita ursi et leopardi extat, se prolongat; quoniam ad similitudinem agni uentus iste principali uento, qui de plaga septentrionis procedit, collateralis usque ad medietatem extensionis, que+ inter septentrionem et orientem est, uires suas flando emittit; quia in partibus illis uelut agnum se mitem ostendit, quamuis alibi quasi in ira grassetur.Sed ex ore capitis serpentis istius sicut alius flatus usque ad medietatem spacii, quod inter capita ursi et lupi est, se extendendo procedit; quoniam ut natura serpentis est, sic uentus iste uento septentrionali in latere uicinus ad partes illas peruenit, ubi medietas longitudinis illius existit, que+ inter principalem uentum septentrionis ac principalem uentum occidentis extenditur, nunc uires suas blande, nunc uelut in dolo precipitanter exercens.Sed similitudo flatus istius, qui de dextra parte oris ursi usque ad caput agni uenit, similitudo quoque eiusdem flatus, qui de sinistra parte ipsius oris usque ad caput serpentis procedit; flatus etiam, qui ex ore capitis agni usque ad demonstratam medietatem spacii, quod inter capita ursi et leopardi uidetur, exit; flatus que, qui ex ore capitis serpentis usque ad medietatem spacii inter capita ursi et lupi extantis prolongatur, unius et equalis longitudinis sunt; quoniam septentrionalis uentus, scilicet principalis, ex utraque parte sui ad uentos, qui sibi in subiectione collaterales sunt, pari extensione prolongatur.uenti quoque ipsi collaterales et ad orientem et ad occidentem uergentes eodem longitudinis tenore finem accipiunt, quo et principalis uentus, qui inicium eorum existit, | ut supra dictum est, finitur.XXuIIII. Capita quoque he+c omnia in supradictam rotam atque ad prefatam imaginem hominis flatus dant; quia predicti uenti flatibus uirium suarum circuitum orbis continent et hominem in eo degentem, ne in defectu pereat, ad utilitatem suam respicere instigant.Itaque cum quilibet uentus omnium predictarum qualitatum siue naturaliter siue per dispositionem Dei flatus suos extulerit, nullo obstaculo obsistente corpus hominis penetrat illum que anima suscipiens ad interiora ad quodlibet membrum corporis, quod nature+ illius conuenit, naturaliter ducit; sic que per flatus uentorum homo aut confortatur, ut supra dictum est, aut destituitur.Sed et homo, cum prosperitatem secularium habet, a iudiciali igne, qui uindicta Dei est, quemadmodum ursus, corporalis tribulatio, egrediens illum constringit nec eum secundum uoluptates suas procedere permittit, sed uelut flatum, scilicet miseriam de tenore suo, tam in prosperitate quam in aduersitate ipsius protelans in humilitate paupertatem spiritus eum desiderare et habere facit; ita ut ille hoc modo iuste incedens quasi in capite agni pacientiam amplectatur, mala quoque deuitans uelut in capite serpentis prudentiam imitetur.Nam per corporales tribulationes homo multociens peruenit ad diuicias spiritales, atque per easdem diuicias superna regna adipiscitur.Ex ore autem capitis agni pacientiam, ut supra dictum est, demonstrantis alius flatus, id est mansuetudo, ad perfectionem, que+ inter corporalem tribulationem et timorem Domini est, perueniens, sed ex ore capitis serpentis prudentiam designantis alius flatus, uidelicet prouidentia, ad perfectionem, que+ inter corporalem tribulationem et infernales penas existit, procedens, hominem per uindictam Dei castigatum, ut terrena contempnat et ut ad celestia anhelet, quomodo etiam superius de eis ostensum est, commonent.Nam et principia et fines prefatorum misteriorum in factis et in significationibus suis unius et equalis studii ad eruditionem hominis existunt, quamuis diuersa opera habere uideantur, et omnia que+ scientia Dei saluti | anime+ conuenientia demonstrat, ad ereptionem illius producunt, hominem que, ut corpore et anima creatori suo fideliter adhereat, uiribus suis impellunt.Quapropter homo seipsum ad sanctitatem confortet, ita ut carnalia desideria fugiat et ut luxus fetentium uiciorum abneget, Deo que, qui continentiam et castitatem diligit, sapienter deseruiat nec supra modum aridus nec supra modum humidus in opere uirtutum sit; quoniam qui carnem suam nec castigare nec constringere uoluerit, in interitum anime+ ibit.Qui uero seipsum domando uirtutes amauerit et amando retinuerit, animam suam in uitam eternam collocabit, cum a Domino corripitur et castigatur, sicut et Dauid per me inspiratus loquitur, dicens:XXX. Castigans castigauit me Dominus, et morti non tradidit me.Quod sic intellectui patet: Homo casualis et indisciplinatus multociens existit, nec timidus est nisi omnes uene+ ipsius doloribus infundantur.unde et diabolus primum hominem decepit cum magnam uanitatem iniit, esse cupiens quod esse non debuit; et idcirco etiam magna tristitia cum dolore illi infusa est.Nam ex labore homo timorem habet, ex uanitate autem obliuionem et ex preuaricatione legis stultam fiduciam.Sed omnia he+c timor Domini excellit, quia homo per timorem coram Deo tremiscit et quod in multis aliis nulla utilitas sit ueraciter cognoscit.Timor enim in homine precurrit, ac postea caritatem amplectitur, ubi homo Deum diligit, considerans quomodo eum placare possit, quatinus iniquitatis sue+ non recordetur.Sed cum homo Deum in amore querit, Deus illum sepe cum laboribus castigat, ita ut ille fiducialiter dicat: Flagellis suis castigans castigauit me peccatorem ille, qui Dominus omnium est; sed tamen in eadem castigatione qua me flagellat morti infernalium penarum non tradidit me, quia illum amando quesiui et peccata mea illi confessus sum; atque in ipsa paciens et prudens sum, quando iudicia eius super culpas meas recta | cognosco, et cum duabus alis, scilicet scientie+ boni et mali, ad illum uolare studeo, ita ut cum dextra ala sinistram mihi subiciam, quatinus recto et equali tramite incedam.XXXI. Sed et super caput predicte+ imaginis septem planete+ sursum ab inuicem signati sunt, tres in circulo lucidi ignis, unus etiam in subiecto illi circulo nigri ignis, tres autem in subiecto illi circulo puri etheris; quoniam ab oriente inicia sua quilibet eorum sumens alter que alterum in altitudine circuitus sui transcendens, cum cursum suum compleuerit iterum uersus orientem ut currere possit ortum suum repetit.Et tres in predicto lucido igne, unus etiam in subiecto illi circulo nigri ignis, tres autem sub ipsis in puro ethere cursus suos habent; quoniam hi qui in eodem igne currunt, ab ipso igne ad ignes suos excitantur, idem que ignis a uiribus illorum ad ardorem suum confortatur, quemadmodum ligna ab igne incenduntur, et ut ignis per ligna ad ardorem roboratur.Et tres sunt; quia, si plures essent, eundem ignem nimis ardere facerent eum que circuitionibus suis confunderent; uel, si pauciores forent, idem ignis conuenienti iuuamine destitutus in ardore suo torpesceret.Et primus splendore suo splendorem solis illustrat, secundus uero ardore suo ardorem soli administrat, tercius autem cursu suo cursum solis ad rectitudinem retentat.Cum his enim sol circumdatur, dirigitur et retinetur, quatinus firmamento omni que mundo rectum temperamentum calore et splendore suo tribuat.Sed tres qui in predicto ethere, puritatem a superiore igne et a subteriore aqua habente, discurrunt, ab eodem ad puritatem splendoris examinantur, puritate que sua ipsum perfundunt.Et non plures nec pauciores quam tres sunt, quoniam ad confortationem puritatis illius nec superhabundant nec minus sufficiunt, sed congruenti temperamento ei assistunt; nec superfluitate ipsum aggrauant, nec tenuitate destruunt.Et qui in eodem ethere primus super lunam est, illi ad incrementum succurrit eam que protegit ne supra modum accendatur; | secundus autem, qui proximus ipsi existit, eam in detrimento conseruat ne tota dissoluatur.Isti lunam quasi ministerio suo precurrunt et subsequuntur eam que ad totius mundi temperamentum distincte et conuenienter exhortantur.XXXII. uersus austrum autem ad latus eiusdem imaginis necnon et sub pedibus ipsius sol eodem modo ac ordine signatus et distinctus in circulo suo apparet, quia et ad austrum et ad occidentem currit, non tamen ita ut sub pedibus hominis sit, sed quod in occidente cum reuolutione firmamenti occidua mundi petens a plaga septentrionali declinet et iterum in oriente cum eodem firmamento resurgat.Et a medio signi summi primi que planete+, qui super caput eiusdem imaginis signatus est, uelut radii quidam exeunt, quorum unus ad signum solis descendit; significans quod a fortitudine principalis huius planete+ (qui in oriente primitus ostenditur, quoniam ibi lux diei procedit) radii fortitudinis prodeant, quorum unus ad solem dirigitur, illi succurrens cursum que ipsius temperans, ne ignes suos supra modum excutiat.Sed unus ad dextrum pedem capitis cancri, quod a capite leopardi procedit, radiat; quia a parte illa, cui uentus iste obuius est, idem planeta surgens radium ad robur egressionis illius, ante et retro incedentis et a principali uento orientis, cui collateralis est, procedentis, mittit, eum stabilitate sua retinens, ne plus procedat quam sibi a Deo permissum est.unus uero ad dextrum cornu ceruini capitis, quod etiam ab eodem capite leopardi exit, se extendit; quoniam ab hac parte eiusdem planete+ radius alius ueniens fortitudini uenti huius, qui illic a principali uento egreditur, resistit, impulsus illius compescens quatinus flatus suos ad rectitudinem conuenientis necessitatis emittat; quemadmodum uir qui brachia inimici sui retinet, ne aut se aut alios occidat.Sic creatura per creaturam continetur et unaque+que ab alia sustentatur.A medio quoque signi planete+ | secundi ut radius quidam super signum solis se declinat; quia uires suas planeta iste demonstrans radio suo solem contingit, eum ad lenitatem demulcens.Atque alius ad caput agni, quod a signo capitis leonis uenit, egreditur; quoniam a forti parte eius claritatis radius ad inicium collateralis uenti mansuetudinem designantis, qui de maiore uento australis plage+ procedit, extenditur, illum tenens, ne lenitatem suam ad ferocitatem inmutet, sed ut in ea sine petulantia perseueret.Et alius ad predictam lineam, que+ in firmamento a principio orientalis partis prefate+ rote+ uelut ad finem occidentalis partis ipsius uersus septentrionalem eius plagam extenditur, capite agni illic superius posito, quod a signo capitis ursi exit, dirigitur; significans etiam quod a robusto splendoris illius tenore radius ueniens ad excursum alterius collateralis uenti, qui de supradicto maiore uento septentrionalis partis exit, ducitur, temperamento suo illi resistens, quatinus equali modo flatus suos emittat.Signum etiam tercii planete+ a medio sui quemadmodum radium unum ad signum solis extendit; quia hic planeta ut superiores robore fortitudinis sue+ et splendore proprii ardoris soli assistit ei que in temperamento ministrat, uelut seruus domino suo deseruit, cum ad omnem uoluntatem illius celeriter promptus et paratus est.Alium autem ad caput serpentis, quod a signo capitis leonis procedit, dirigit; demonstrans quod a uirtute sua radius ad principium collateralis uenti nunc astutiam, nunc prudentiam ostendentis, qui de principali uento australi oritur, se extendit flatus que illius comprimendo retinet, ne supra modum in motibus suis grassetur.Sed alium ad prefatam lineam uersus caput serpentis, quod a signo capitis ursi egreditur, prolongat; significans quod etiam a strenua parte ardoris sui, in quo ipse uiget, splendor quoque ad inicium collateralis | uenti, uelut uersutiam et acritatem in motione sua sepius exercentis, qui etiam de principali uento septentrionalis plage+ procedit, extenditur, fortitudini illius resistens, ne ampliorem lesionem et periculum hominibus faciat, quam iudicium diuini examinis ipsum permittit; quemadmodum et de aliis superius ostensum est.Et predicti planete+ suffraganei solis sunt, et sine ipsis sol esse non posset, calorem que soli addunt, quemadmodum uisus, auditus et odoratus cerebro calorem et uires subministrant.ut autem uides, solis quoque signum quasi quosdam radios de se emittens alio predictum signum capitis leopardi, alio signum capitis leonis, alio signum capitis lupi, non autem signum capitis ursi tangit; quoniam sol maximus planetarum existens totum firmamentum igne suo calefacit et roborat orbem que terrarum splendore suo illuminat; principali que uento orientali necnon australi ac occidentali uiribus fortitudinis sue+ resistit, ne terminos ipsis a Deo constitutos excedant.uentum autem septentrionalem non tangit, quoniam ille quasi inimicus solis existens omnem splendorem luminis dedignatur; quapropter et sol eum uelut contempnens non radium de se procedentem, sed tantum illi uiam itineris sui opponit, per quam furorem ipsius reuerberat; nec ad partes illas accedit, quia diabolus ibidem Deo repugnando nequitiam suam demonstrat.Alium autem radium super signum lune+, quia eam calore suo incendit, quemadmodum sensualitate et intellectu hominis totum corpus ipsius regitur; alium uelut super cerebrum et usque super utrumque calcaneum prefate+ imaginis ipsum extendendo figit; quoniam sol a summo usque deorsum omni corpori hominis fortitudinem et temperamentum inmittit, cerebrum precipue confortans, ita ut intellectu uigens cunctas uires corporis retineat, et ut etiam superior pars hominis existens cum sensualitate omnia uiscera ipsius perfundat, ut sol terram illuminat.Sed cum aliquando | elementa sub sole tempestatibus diffunduntur, ignis solis obnubilatur uelut eclipsis sit; que+ errores significans tunc ostenditur, cum corda et mentes hominum in errorem uertuntur, ita ut recte in lege non ambulent, sed inuicem plurima certamina exerceant.Et prefatus radius calcaneos hominis tangit; quoniam ut cerebrum corpus reliquum regit, ita calcaneus totum corpus hominis portat; et sic sol uiribus suis omnia membra hominis temperat, quemadmodum et reliquas creaturas uegetat.Et a medio signi planete+ quinti, qui proximus sub sole est, quasi radius quidam sursum ad signum solis ascendit; quia fortitudine ministerii sui idem planeta soli subiectus eum delinire contendit, ne ignes suos supra modum emittat.Quidam uero ad caput cancri, quod a signo capitis lupi exit, se extendit; designans quod a robore eiusdem planete+ radius ad inicium collateralis uenti, qui a principali uento occidentalis plage+ egreditur, se expandit, instabilitatem illius retinens, uelut etiam de aliis supra dictum est.Sed quidam ad sinistrum cornu signi lune+ se dirigit; ostendens quod etiam a uigore suo radium ad debiliorem partem lune+ mittit, siue in augmento siue in detrimento sit; in augmento quidem ipsi subueniens, ut tanto citius et fortius lumen suum recipiat; in detrimento uero, ut tanto lenius absque periculo decrescat.De medio etiam signi planete+ sexti, qui proximus super lunam est, uelut radius unus sursum ad signum solis tendit; quoniam a forti robore eius contiguam uicinitatem lune+ habentis radius ad solem ascendit, ardorem illius lenitate subiectionis sue+, ne in nimietate erumpat, retinens.Et alius ad dextrum cornu signi lune+ dirigitur; quia fortitudo eius radium ad fortiorem partem lune+ mittit ipsam retinendo, quatinus septentrionalem plagam deuitet et ordinate in defectu suo ad solem accedat incensa que ab illo distincte recedat.Alius autem ad caput cerui, quod a | signo capitis lupi procedit, extenditur; quoniam a robusto claritatis illius splendore radius, ad principium collateralis uenti, qui de principali uento occidentis ebullit, se prolongans, repentinam uelocitatem ipsius reuerberat, ne metam illam, quam diuina ordinatio ipsi proposuit, transeat, sed in recta extensione procedat.A signo quoque lune+, ut uides, quasi radius super utrumque supercilium ac super utrumque talum prefate+ imaginis radiat; quia luna naturali uirtute sua corpus hominis temperat, ita ut, sicut supercilium oculum ad uisum conseruat et ut talus hominem portat, sic per dispositionem Dei uiribus lune+ membra hominis a sursum usque deorsum temperantur; non tamen tanta perfectione quanta solis fortitudine, quoniam sol corpus hominis perfectius, luna uero parcius ministerio suo tangunt.Et luna cursum suum in calore et frigore peragit, quoniam crescendo calida est, decrescendo autem frigida; sol uero ab oriente usque in austrum in ardore est, sed postea frigiditatem usque in occidentem sibi attrahit.Luna quoque post defectum suum lumen de sole accipit, quia sol extinctum circulum lune+ cum scintilla quasi cum lampade ex ipso spirata accendit, et tunc illa in alto est; sed postquam accensa fuerit in locum suum descendit.Et ut sol circulum lune+ accendit et illuminat, sic etiam omnia subteriora, tam firmamenti quam eorum que+ sub firmamento sunt, firmat; et luna adiutrix illius est subteriora illuminando, quemadmodum et ipse superiora et inferiora illuminat.Sed et luna de aquosa humiditate ac de nube que+ sub ipsa est et de ere qui super terram est multo frigidior sole est; et sol multa perureret si luna illi non resisteret, quoniam ardorem solis luna frigido humore suo temperat.Sol itaque et luna hoc modo diuina ordinatione homini seruiunt ei que aut sanitatem aut debilitatem secundum temperiem eris et aure+ inferunt; quemadmodum ostenditur, ubi signum solis uelut a cerebro usque ad calcaneum, | signum autem lune+ quasi a supercilio usque ad talum prefate+ imaginis hominis radios suos mittunt.Nam cum luna in incremento est, cerebrum et sanguis hominis in ipso augmenta<n>tur; cum uero luna in detrimento est, cerebrum et sanguis in homine minuuntur.Si enim cerebrum hominis in uno statu esset, homo frenesim incurreret, ita ut etiam magis quam bestia indomitus appareret; et si sanguis in homine secundum modum unum foret, ita ut nec incrementum nec detrimentum in se sentiret, homo citissime scinderetur nec uiuere posset.Et cum luna plena est, cerebrum etiam hominis plenum est, et tunc homo sensatus est; sed cum uacua est, cerebrum quoque hominis uacuatur, et tunc etiam homo uacuus sensu aliquantum est.Cum autem luna ignea et sicca est, cerebrum quorundam hominum igneum et siccum est; et ideo illi in cerebro infirmantur ac minus sensati sunt, ita ut plenum sensum ad quelibet opera tunc non habeant.Sed cum illa humida est, cerebrum etiam eorundem hominum supra modum humidum fit; et sic illi in cerebro dolent ac sensu euacuantur.Cum uero luna temperata existit, homo in cerebro et in capite sanitatem habet et in sensu uiget, quia per temperiem exteriorum elementorum humores qui in homine sunt in quiete subsistunt, et per conmotionem ac inquietudinem illorum humores hominis multociens disturbantur; quoniam absque temperamento et seruicio eorum homo uiuere non posset.Sed et quomodo supra dictum est, signum solis eodem etiam modo et ordine quo supra uerticem imaginis huius radiis suis ad prefata loca designatum est, uersus quoque dextrum latus eius necnon et sub pedibus ipsius in prefato circulo suo ad eadem loca signatum apparet; quia sol eodem statu et circuitione, quemadmodum in orientali plaga consistit et splendores radiorum suorum ad loca que+ premonstrata sunt emittit, sic etiam in australi ac in occidentali plaga in suprademonstratis distinctionibus et circuitionibus ad ipsa loca fulget, fortitudine circumuolutionis firmamenti ab | oriente per austrum in obliquo ad occidentem inpulsus, quamuis in itineribus suis contra motionem firmamenti currere nitatur.Nam predicti planete+ contra firmamentum ab occidente ad orientem circumferuntur, quatinus igne suo ignem illius retineant et ad incendium instaurent; quoniam si cum illo ab oriente in occidentem uoluerentur, ignis illius, dum ad anteriora festinaret, a retro instauratione carens torpesceret; quapropter contra illud paulatim feruntur, ut ipso ad anteriora properante ignem eius a torpore uelut in dorso excutiant.Sed plagam septentrionalem deuitant, quia ibidem locus tenebrarum in aquilone est; quoniam lux et tenebre+ sibi inuicem non concordant.Hoc itaque modo prefati planete+ a conditore mundi in firmamento dispositi sunt.Tu autem, o homo qui he+c uides, intellige quod ad interiora anime+ ista etiam respiciant.XXXIII. Super caput enim imaginis huius septem planete+ sursum ab inuicem signati sunt: tres in prefato circulo lucidi ignis, unus etiam in subiecto illi circulo nigri ignis, tres autem in subiecto illi circulo puri etheris; significantes quod omnem intellectum hominis septem dona Spiritus Sancti excellunt per tria tempora mundi, uidelicet ante legem, in lege et in euangelio.Sol etiam in subiecto illi circulo nigri ignis positus omnipotentem Deum designat, qui solus iusto iudicio contra inimicos suos pugnauit et eos potenter superauit.Tres autem in subiecto illi circulo puri etheris constituti demonstrant quod tres persone+ diuinitatis in bono affectu subiectionis pure+ penitentie+ homini ueraciter colende+ sint, ubi homo se totum Deo subicit; ita ut etiam uersus dextrum latus eius necnon et sub pedibus ipsius sol eodem modo ac ordine signatus et distinctus in circulo suo ad predicta loca appareat; quia in iudicio Dei ac in salute animarum et in exemplo bonorum operum eadem dona ipsa exhibitione, ut premonstratum est, in significationibus suis se declarant; quoniam ut Deus timeatur pure que colatur iudicium Dei salus que animarum ac exempla iustorum exhortantur.XXXIIII. Quod autem a medio signi summi primi que planete+, qui super caput eiusdem imaginis signatus apparet, uelut radii quidam exeunt, quorum unus ad signum solis descendit; hoc est quod ab exoptabili precellenti que dono spiritus sapientie+ totam altitudinem in|tellectus hominis transgredientis uirtutes prodeunt, ex quibus exspiratio sancta ad signum solis, id est ad spiritum fortitudinis, descendit, illi se associans, quatinus in fideli homine fortitudo sanctitatis sapienter incedat, ne insipienter presumat hoc facere quod complere non possit.Sed unus ad dextrum pedem capitis cancri, quod a capite leopardi procedit, radiat; ostendens quod in salute animarum exspiratio spiritus sapientie+ propalata ad rectum incessum fidutie+, que+ a timore Domini exurgit, se dilatat, illam muniens, ita ut cum timore Domini in Deum confidat nec friuole misericordiam ipsius uelut pro nichilo habeat.unus uero ad dextrum cornu ceruini capitis, quod etiam ab eodem capite leopardi exit, se tendit; quia in castigatione exspiratio rectitudinis se demonstrans ad fortitudinem fidei, que+ etiam a timore Domini oritur, se expandit, illam ad rectam uiam ducens quatinus a diabolicis artibus se auertat, cum hominem pro ignorantia ueritatis castigare non cessat.A medio quoque signi planete+ secundi ut radius quidam super signum solis se declinat, significans quod ex habundanti plenitudine spiritus intellectus effusio intelligentie+ ad spiritum quoque fortitudinis accedit; in hoc etiam manifestans ut quilibet fidelis homo subtiliter intelligat forti animo se creatori suo seruire debere ac diabolo abrenuntiare.Atque alius ad caput agni, quod a signo capitis leonis uenit, egreditur; quoniam ut homo ad creatorem suum prospere incedat, exspiratio de spiritu intellectus ad pacientiam, que+ ex iudicio Dei procedit, extenditur; ostendens quod, cum homo pacientiam imitatur, prosperitatem et tribulationem equo animo ferre debeat.Et alius ad predictam lineam, que+ in firmamento a principio orientalis partis prefate+ rote+ uelut ad finem occidentalis partis ipsius uersus septentrionalem eius plagam extenditur, capite agni illic superius posito, quod a signo capitis ursi exit, dirigitur; quia ut quilibet fidelis contraria anime+ sue+ deuitet, exspiratio iterum a spiritu in|tellectus ueniens ad rectitudinem iusticie+, que+ ab exordio bonorum factorum in uirtute Dei manentium usque ad finem ipsorum diabolicas insidias de iustis operibus segregans, pacientia illi a sursum assistenti, que+ de corporali tribulatione producitur, se extendit; hominem monens ut, cum iudicium Dei ipsum castigat, castigationem illam pacienter sufferat, ne acrius feriatur.Signum etiam tercii planete+ a medio sui quasi radium unum ad signum solis extendit; quod designat spiritum consilii a uirtute sua exspirationem ad spiritum fortitudinis dirigere; quia, quamuis he+c dona Spiritus Sancti diuersa nomina habeant, uno tamen studio et opere hominem ad beatitudinem perducunt; sic que spiritus consilii fortitudinem temperat, ut homo ad Deum bene et ordinate se erigat.Alium autem ad caput serpentis, quod a signo capitis leonis procedit, dirigit; quoniam in prosperitate uere+ salutis spiritus consilii exspirationem suam ad prudentiam, que+ ex iudicio Dei progreditur, dilatat, innuens quatinus homo prudenter corpus suum castiget ne, si illud sine discretione turbauerit, uictus per stultam contritionem in labore succumbat.Sed alium ad prefatam lineam uersus caput serpentis, quod a signo capitis ursi egreditur, prolongat; quia, ne homo aduersitatem anime+ incidat, predictus spiritus consilii exspirationem suam iterum ad rectitudinem iusticie+, prudentia superius apparente, que+ de corporali tribulatione extenditur, conuertit, hominem qui iudicium Dei metuit per hoc docens ut prouideat, ne supra modum illud timens in desperationem cadat, sed ut prudenter per consilium bone+ inspirationis illud euadat.XXXu. ut autem uides quod solis quoque signum quasi quosdam radios de se emittens alio signum capitis leopardi, alio signum capitis leonis, alio signum capitis lupi, non autem signum capitis ursi tangit; hoc est quod spiritus fortitudinis exspirationes suas effundens quadam timorem Domini, quadam iudicium Dei, quadam infernales penas tangit; ostendens | ut homo propter timorem Domini peccare metuat et propter tremendum iudicium eius peccata sua deserat et propter crudelissimas infernales penas consuetudinem peccatorum abiciat.Non autem signum capitis ursi tangit, quia spiritus fortitudinis corporali tribulatione, que+ simpliciter propter Deum non fit, se subtrahit.ursus enim interdum humanos mores, interdum bestiales in se ostendit; quoniam, dum homo corpori suo tribulationem sine discretione infert, corpus ipsum labore et tedio affectum multociens que fatigatum succumbit; et dum se in his perseuerare posse dubitat, quasi in ira uelut bestia submurmurat.unde nec tribulatio illa, que+ homini per semetipsum sine recto moderamine infertur, nec illa, que+ ab aliis ipsi etiam nolenti infligitur, spiritum fortitudinis aduocat, quia equitate discretionis caret.Nam quoniam instabilis est, ita quod nunc sursum, nunc deorsum extra rectum modum quasi uolando mouetur, fortitudinem habere non potest, scilicet ut in uno statu permaneat, quoniam fortitudo nec hac nec illac uacillando fortis semper persistit.Homo autem, qui propter timorem seu amorem Dei cum moderamine discretionis et rectitudinis corpus suum affligit, in interiori spiritu quemadmodum in epulis gaudet; quapropter contritio he+c non afflictio, sed potius quemadmodum benedictio habenda est; et hic spiritus fortitudinis operatur, quatinus fidelis iste in his operibus rectitudinis permaneat, quia cum Deo sunt.Alium autem radium sol super signum lune+ mittit, quoniam spiritus fortitudinis ad timorem Domini se coniungit, uidelicet ut quilibet fidelis in timore quo Deum timere debet fortis sit, ne per leuitatem uictus a loco beatitudinis deiciatur.Alium quoque uelut super cerebrum et usque super utrumque calcaneum prefate+ imaginis extendendo figit; quia idem spiritus fortitudinis, ut intentionem et inicium boni operis ad rectam consummationem homo perducat ipsum inspirat, quoniam | beatus est qui seipsum ad bonum finem constringit.XXXuI. Sicut autem uides quod a medio signi planete+ quinti, qui proximus sub sole est, quasi radius quidam sursum ad signum solis ascendit; hoc est quod a uirtute spiritus scientie+, qui per uicinitatem recte+ operationis spiritui fortitudinis adesse debet, exspiratio sursum ad eandem fortitudinem tendit; quia scientia, ut a fortitudine roboretur ne in insipientiam uertatur, ad ipsam se eleuat.Quidam uero ad caput cancri, quod a signo capitis lupi exit, se extendit; quoniam a uirtute uirium scientie+ exspiratio ad fidutiam, que+ a corporali tribulatione egreditur, se dilatat; quia cum homo scienter et simpliciter ac cum munimine discretionis corpus suum castigat, peccata sua punita et purgata esse confidit.Sed quidam ad sinistrum cornu signi lune+ se dirigit; quoniam cum a temporalibus scientia se subtrahit, exspirationem suam temporalia postponens ad timorem Domini diffundit, eum que ut terrorem hominibus fideliter incutiat apprehendit.De medio etiam signi planete+ sexti, qui proximus super lunam est, uelut radius unus sursum ad signum solis tendit; ostendens quod de munimine spiritus pietatis, qui suauitate sua uicinus timori Domini est, exspiratio sursum ad spiritum fortitudinis ascendit, ibi que confortatus ut malignitati resistere possit se munit.Nam quicumque pie incedere disponit fortitudinem sibi associet, ut in pietate perseuerare ualeat.Et alius ad dextrum cornu signi lune+ dirigitur, demonstrans quod prospere incedens spiritus pietatis prosperitatem timoris Domini aggreditur, hominibus etiam ut cum pietate timorem Domini habeant innotescens.Alius autem ad caput cerui, quod a signo capitis lupi procedit, extenditur; significans quod aduersitatem spiritus pietatis abiciens, exspirationem suam ad fidem, que+ ab infernalibus penis egreditur, producit, quatinus homo pietate et fide munitus infernales penas sic effugiat, ne supernam felicitatem per | inpulsum contumatie+ amittat.Quod uero uides, qualiter a signo lune+ quasi radius super utrumque supercilium ac super utrumque talum prefate+ imaginis radiat; hoc ostendit quod a timore Domini exspiratio salutifera ueniens hominem ut aciem mentis sue+ custodiat, ne cecitatem anime+ incurrat, monet, et ut robur gressuum interioris spiritus ad uiam rectitudinis sic dirigat exhortatur, quatinus in ueritate gradiens eternam beatitudinem adipiscatur.Nam sicut supercilium oculum tuetur et sicut talus corpus hominis portat, ita timor Domini interiorem uisum ne Dei obliuiscatur informat, interiorem que fortitudinem, per quam homo ad quelibet utilia et recta defertur, conseruat.XXXuII. Sed et quomodo supra dictum est, signum solis eodem etiam modo et ordine, quo supra uerticem imaginis huius radiis suis ad prefata loca designatum est, uersus quoque dextrum latus eius necnon et sub pedibus ipsius in circulo suo ad eadem loca signatum apparet; quia supradictum spiritus fortitudinis misticum donum eodem moderamine et effusione, quemadmodum intentionem hominis exspirationibus suis perfundit, sic et perfecta opera eius exempla que ipsius, quibus proximos suos edificat, in plenitudine beatitudinis ad desideratam sanctitatem recte+ inceptionis inspirat.Cum enim uirtutes fidelem hominem eis que bona uoluntate consentientem ea que+ recta sunt incipere faciunt, illa etiam, ut ad perfectum perducat et ut in eis exemplum iusticie+ bona consummatione ceteris exhibeat, exhortantur.Sed tamen e+edem uirtutes, quamuis hominem diuersis modis inspirationis sue+ protegant, temptatione tamen carnis diabolicis que artibus quasi uersus aquilonem illum multociens temptari permittunt; quatinus per he+c cognoscat quomodo se ab his defendat, ne presumptione elationis in iniustum modum elatus postmodum in deterius corruat et pereat; quemadmodum et illi in presumptione elati perierunt, de quibus in uerbis Ysaie+ prophete+ scriptum est:XXXuIII. Propterea in|fernus dilatauit animam suam et aperuit os suum absque ullo termino, et descendent fortes eius et sublimes eius gloriosi que eius ad eum, et incuruabitur homo et humiliabitur uir, et oculi sublimium deprimentur.Quod sic intellectui patet: Deficienti lune+, que+ obscurum circulum habet cum tota deficit et reaccenditur, homo in peccatis manens assimilatur, quia, cum se tenebrosum uidet, per gratiam Dei sepius excitatur ut digne gratiam Dei querat; et cum digne gratiam Dei inuocauerit, Spiritus Sanctus ad intuendum uerum lumen ipsum accendit, uelut luna a sole reaccenditur.Sed postquam bonis operibus ita confortatus fuerit, ut illis saturari non possit, omni studio caueat ne he+c sibimetipsi ascribat, uelut a se et non a Deo sint; in hoc etiam quasi Deum se faciens et se posse facere que+ uoluerit computans, sicut et Sathan putabat, qui in proprietate sua ut Deus esse uoluit, unde et claritatem suam in obliuionem duxit.Propterea quoque infernus dilatauit animam suam, id est penas quas in se habet, et aperuit uoracitatem suam indesinenter, quoniam absque omni gaudio est; et ideo etiam in cupiditate absorbitionis sue+ non saturatur; quia, ut inmunda uolatilia animalium cadauera uorare cupiunt, ita infernus in nequitia sua fortes, qui contra Deum pugnant, et sublimes, qui se iniuste exaltant, atque gloriosos, qui gloriam suam et non gloriam Dei querunt, ad se trahit ac deuorat.unde etiam incuruabitur homo qui prefatis malis consentit, sicut et supradicti infelices spiritus cum principe suo incuruati sunt, et humiliabitur ille qui uirilem fortitudinem habere deberet, cum de bono ad malum declinat; atque oculi, id est scientia illorum qui in sublimitate superbie se sapientes esse putant, ad nichilum deducetur, quoniam mercedem glorie+ humilitatis amittunt, quia gloriam a populo pro bonis operibus inpenitentes querunt.Nam si exinde penituerint, in sanguine uituli uelut penitentes suscipientur.XXXuIIII. ut autem uides, in circuitu quoque | circuli, in quo similitudo lucidi ignis uidetur, sedecim etiam principales stelle+ apparent; ostendentes quod per circulum superioris ignis firmamenti maxime+ stelle+, ut prefatum est, posite+ sunt: quatuor uidelicet inter caput leopardi et leonis, quatuor quoque inter caput leonis et lupi, quatuor inter caput lupi et ursi, quatuor etiam inter caput ursi et leopardi; id est quatuor inter uentum orientalem et australem, quatuor quoque inter uentum australem et occidentalem, quatuor inter uentum occidentalem et septentrionalem, quatuor etiam inter uentum septentrionalem et orientalem, uiribus suis easdem partes firmamenti confirmantes ipsos que uentos contemperantes.Sed si iste+ in innumerositate superhabundarent, superfluitate sua firmamentum aggrauarent; uel si in paucitate essent, penuria paucitatis sue+ firmamentum consolidare non ualerent; quia unicuique creature+ Deus et superfluam nimietatem indigam que penuriam subtraxit.Et quatuor inter duos uentos existunt, quoniam equo et necessario et non superfluo numero rectitudinis sue+ easdem partes firmamenti ubi posite+ sunt insimul uiribus suis tenent, quemadmodum claui parietem cui infixi sunt, nec de locis suis mouentur, sed cum firmamento circumuoluuntur illud solidantes.Quarum octo, que+ medie+ sibi utrimque astantium stellarum inter capita he+c sunt, scilicet due+ inter duo capita, quasi radios suos in signum tenuis eris sibi oppositi extendunt; quia stelle+ iste+, que+ medie+ quatuor stellarum inter prefatos uentos sunt, quoniam quatuor inter duos uentos consistunt, ut predictum est, radios suos in tenuem erem prolongant, quemadmodum uene+ a capite hominis usque ad pedes descendunt.Et ut e+edem uene+ totum corpus hominis confortant, ita etiam stelle+ iste+ totum firmamentum uiribus suis consolidant et uentis qui ipsis proximi sunt resistunt, ne firmamentum extra modum suum conmoueant; erem que ad rectum temperamentum perducunt sibi que equali modo uicine+ sunt, quatinus | altera ab altera ad confortationem eiusdem firmamenti sustentetur.Relique+ autem octo, que+ ex utraque parte harum mediarum prefatis capitibus proxime+ uidentur, uelut radios suos tantum ad nigrum ignem dirigunt; quia iste in medio sui alias tenentes uentis que, ut supra ostensum est, in uicinitate assistentes, radios de se procedentes solummodo ad nigrum ignem mittunt, illi repugnantes, ne furorem ardoris sui inmoderate emittat.Et stelle+ iste+ per circuitum firmamenti equali moderamine a se posite+ et separate+ sunt, quatinus idem firmamentum equali modo uiribus suis sustineant.XL. Quod autem uides quod circulus puri etheris, circulus quoque fortis et albi lucidi que eris quasi stellis pleni sunt, que+ uelut fulgores suos ad sibi oppositas nubes mittunt; hoc est quod superior purus ether et sub eo fortis et albus lucidus que er stellis maioribus et minoribus pleniter perfusi et firmati sunt, quia in nulla superfluitate existentes ignibus suis totum firmamentum calefaciunt et confortant, radiis que suis nubes sub forti et albo lucido que ere infundentes pertranseunt et tenent, ne metas a Deo ipsis constitutas excedant.XLI. unde et e+edem nubes in dextra parte predicte+ imaginis tamquam duas linguas ab inuicem separatas de se proferentes, ab eis ut quosdam riuulos in supradictam rotam et uersus eandem imaginem dirigunt; quoniam ad salutem hominis uelut due+ munitiones ab inuicem disiuncte+, sicut et duo principales uenti in eisdem partibus a se distant, de ipsis nubibus que+ uersus australem partem apparent exeunt, ita ut etiam de ipsis nubibus que+dam spiramina in communem erem, per quem diuerse+ creature+ uegetantur, procedant ad hominem que se dirigant; quia et ille, scilicet homo, quemadmodum et alie+ creature+ superiori adiutorio ac ministerio carere non potest.In sinistra uero parte illius a signatis ibidem nubibus uelut etiam due+ lingue+ a se aliquantum separate+ in eandem rotam et ad ipsam imaginem quasi quibusdam riuulis de se fluentibus se conuertunt; quoniam, ut contraria | que+que ab homine amoueantur, scilicet tam de sinistra quam de dextera illius, a nubibus que+ uersus septentrionalem partem sunt etiam duo retentacula munitionum ab inuicem separata procedunt, uelut et principales earundem partium uenti a se separati sunt, sicut et de aliis superius dictum est; que+ illa que+ in mundo subsistunt, uidelicet et hominem et reliquas creaturas, quemadmodum Deus ipsis disposuit conseruant.Iste+ autem quatuor lingue+ de quatuor principalibus uentis procedunt, quia eas ad retentationem nubium exspirant; quoniam ut principales uenti totum firmamentum confortant et tenent, ita et isti flatus eorum, qui ut lingue+ propter mobilitatem suam apparent, nubes que+ sub firmamento sunt continent, ne hac aut illac diffluendo modum suum excedant.XLII. Hoc modo, ut prefatum est, imago he+c signis istis implexa et circumdata est, quia homo fortitudine elementorum ac iuuamine ceterarum creaturarum ita confortatus et munitus existit, ut nullo inpulsu aduersitatis de statu suo euelli possit, dum ipsum diuina potestas custodit.He+c autem omnia et alio modo intelligenda sunt.Nam quod in circuitu circuli, in quo similitudo lucidi ignis uidetur, sedecim etiam principales stelle+ apparent; hoc est quod in integritate diuine+ potentie+ principales doctores sunt, qui decem precepta legis per sex etates mundi compleri docuerunt et docent; quatuor uidelicet inter caput leopardi et leonis, quatuor quoque inter caput leonis et lupi, quatuor inter caput lupi et ursi, quatuor etiam inter caput ursi et leopardi; quoniam idem doctores per quatuor partes mundi timorem Domini iudicium que eius et infernales penas cum corporali tribulatione quoslibet fideles expauescere hortantur, quatinus per formidinem istorum, etiam si dilectionem Dei postposuerint, peccare desistant.Quarum octo, que+ medie+ sibi utrimque astantium stellarum inter capita he+c sunt, scilicet due+ inter duo capita, quasi radios suos in signum tenuis eris sibi oppositi extendunt; designantes quod | octo beatitudines in perfectione predictarum uirtutum degentes, dilectionem Dei et proximi pronuntiantes, cum summo studio exspirationes suas desideriis fidelium hominum infundunt, quatinus illi, quamuis seculo plurimis modis dediti sint, temporalibus postpositis ad celestia festinent.Relique+ autem octo, que+ ex utraque parte harum mediarum prefatis capitibus proxime+ uidentur, uelut radios suos tantum ad nigrum ignem dirigunt, ostendentes quod e+edem beatitudines et in prosperitate et in aduersitate uere+ perfectioni ceterarum uirtutum assistentes, acumen exspirationum suarum ad iudicialem ignem mittunt, his qui Deo in spiritu deseruire debent innuentes, quod nulla peccata, quamuis leuia, in neglectum ducantur, quin per iudicium et uindictam Dei examinentur.XLIII. Quod autem uides quod circulus puri etheris, circulus quoque fortis et albi lucidi que eris quasi stellis pleni sunt, que+ uelut fulgores suos ad sibi oppositas nubes mittunt; hoc est quod integritas uere+ penitentie+, integritas quoque discretionis sanctorum operum in racionalitatis multiplici splendore uigent; quoniam ut stelle+ diuerse+ et multiplices sunt, sic etiam et penitentia discretio que sanctorum operum quamplurimas uires beatitudinis in se demonstrant ac racionabiles splendoribus suis mentes fidelium faciunt, quoniam eis infundunt quatinus omnia opera que+ agunt racionabilia coram Deo appareant.XLIIII. unde et eedem nubes in dextra parte predicte+ imaginis, tamquam duas linguas ab inuicem separatas de se proferentes, ab eis ut quosdam riuulos in supradictam rotam et uersus eandem imaginem dirigunt; quia mentes beatorum hominum ad prosperitatem suam duo testamenta, alterum quidem secundum carnem, alterum uero secundum spiritum a se distantia ad se directa ostendunt, ita ut tamen illa in unum consentiant uelut lingue+ iste+ formam unam habent, quorum testificationibus orbis terrarum repletus hominem ad creatorem suum respicere docent.In sinistra uero parte illius a signatis ibidem | nubibus uelut etiam due+ lingue a se aliquantum separate+ in eandem rotam et ad ipsam imaginem quasi quibusdam riuulis de se profluentibus se conuertunt; significantes ut, cum homo per diabolicas temptationes inpugnatur, ad mentem suam quemadmodum duo testamenta, uidelicet dilectionem Dei et proximi, colligat (que+ a se aliquantum distant, quoniam dilectio ad Deum tendens maior dilectione proximi est); ac sic rotam secularium curarum necnon concupiscentiam carnalium inpugnationum irrigatione iuste+ admonitionis extinguat.XLu. Et hoc modo, ut prefatum est, imago he+c signis istis implexa et circumdata est; quoniam homo fidelis, qui uestigia filii Dei fideliter subsequitur, claritate beatarum uirtutum defensus et ornatus hoc modo circumdatur, quatinus eum a diabolicis insidiis ereptum ad beatitudinem supernorum gaudiorum feliciter perducant, ubi in eternum gaudebit, Ysaia seruo meo attestante, qui dicit: Iste in excelsis habitabit, munimenta saxorum sublimitas eius; panis ei datus est, aque+ eius fideles sunt.Regem in decore suo uidebit, oculi eius cernent terram de longe.Hoc sic intellectui patet: Qui de sinistra parte ad dextram declinat, attendens quia Deus requiescit super humilem et quietum corde, superbum diabolum superat cum seipsum conterit, dicens: Deus oculis duobus me illuminauit, quibus considero quantam gloriam lux in tenebris habet, ubi eligere possum qua uia incedam, quoniam aut uidens aut cecus ero, cognoscens etiam quem ductorem ad diem uel ad noctem inuocem.Ego enim in tenebris me abscondendo lasciua opera facere possum, que+ in luce perpetrare non ualeo, quia ab omnibus ibi astantibus inspicior; sed tamen in tenebris nullum premium, sed dampnabilem penam consequar; et ideo cordis pressuram, qua peccatis oblector, uulnerabo uiuum que Deum inuocabo, quatinus in uiam lucis me ducat et ut ulcera mea curet, ne in luce pro his erubescam.Quod dum fecero, funes captionis mee+ rumpentur, quoniam | inimicum meum, cuius suggestioni in tenebris consenseram, captum hoc modo tenebo, quia in me illusus est.Ille namque qui sic operatur in excelsis celorum habitabit atque munimen saxorum, quod Christus est, sublimitas eius erit, ubi panis uite+ ei datur, cuius numquam refectionem fastidire potest, quoniam in dulci gustu uere+ caritatis semper delectatur.Quapropter et sic fluens riuulus de uiuente aqua efficitur, et per donum Sancti Spiritus omnia opera eius in sanctitate ita fluunt, ut columbini oculi Spiritus Sancti illa inspiciant; unde et aque+ iste+ fideles sunt, quia nec euacuabuntur nec exsiccabuntur nec homo eis saturabitur, quoniam ab oriente fluunt; nec altitudinem earum homo, quamdiu in corpore manet, uidebit, nec profunditatem ipsarum inueniet; quia etiam aque+, in quibus homo ad uitam renascitur, Spiritu Sancto perfunduntur.Isto quoque modo fidelis homo regem in decore beatitudinis uidebit et in scientia sua cernet terram uiuentium, cum de peccatis corde et corpore longe segregat se; unde etiam consideret quid eligat.XLuI. uides etiam quod ex ore predicte+ imaginis, in cuius pectore prefata rota apparet, lux clarior luce diei in similitudine filorum exit; quoniam ex uirtute uere+ caritatis, in cuius scientia circuitus mundi est, elegantissima eius ordinatio super omnia lucens omnia que continens et constringens procedit.Quibus filis signa predictorum circulorum signa que ceterarum figurarum, que+ in eadem rota discreta sunt, et singula signa membrorum forme+ hominis, scilicet eiusdem imaginis, que+ etiam in ipsa rota apparent, ut prefatum est, recta et distincta mensura metitur, quemadmodum in precedentibus et subsequentibus uerbis illius manifestatur; ubi per eam uires elementorum aliorum que superiorum ornamentorum, que+ ad munimentum et ad ornatum mundi spectant, omnes que compagines membrorum hominis, qui in illo, scilicet mundo, dominatur, decenter distinguit conuenienter que iuste+ mensure+ coaptat, ut tibi multociens propalatum est.Sed etiam de uera caritate, que+ tota diuina est, bonum, quod omni desiderabili preciosius existit, omnes ipsum querentes | ad se colligens et trahens uenit atque celestium desideriorum spiritalium que gemituum diuino instinctu procedentium merita, necnon et omnia hominis opera pro Dei amore prolata recto iudicio pensat, sicut et omnibus qui Deum perfecte diligunt patet, uelut per Ieremiam seruum meum loquor, dicens:XLuII. Ego Dominus scrutans cor et probans renes, qui do unicuique iuxta uiam suam et iuxta fructum adinuentionum suarum.Quod sic intellectui patet: Qui Deum diligunt, per nullam clausuram false+ occasionis alium quam ipsum que+runt nec ullas susurrationes concupiscentiarum carnis sue cum alio habere uolunt; cum tamen homo uoluntates suas multociens perficiat, sicut et Adam temptauit quid facere posset.Homo autem Deo et diabolo simul seruire non potest, quoniam quod Deus diligit diabolus odit, et quod diabolus diligit Deus negligit; quemadmodum in homine est, quia caro in peccatis delectatur et anima iusticiam sitit; atque in his duobus pugna magna est, quoniam pars altera parti alteri contraria existit.Sed tamen opus quod homo incipit hoc modo in magna contentione perficitur, sicut et seruus domino suo seruire cogitur; quoniam caro cum anima sibi subiecta peccatum aggreditur, anima que cum carne illi substrata opus bonum operatur.Cum autem homo secundum desideria anime+ currit, seipsum propter amorem Dei repudiat atque peregrinum in concupiscentiis carnis se facit, quod iusti et sancti faciunt et etiam Abel fecit, qui in Deum aspexit et in cuius sanguinis effusione tota terra contremuit; ita ut postmodum uidua nominata sit, scilicet integritate sanctitatis per homicidium Cain priuata, uelut mulier solacio uiri in uiduitate destituitur.Nam et ego Dominus cunctorum scrutor corda contrita, que+ peccata negligunt, probo que renes qui de gustu concupiscentiarum se continent; qui reddo homini mercedem secundum laborem gressuum uiarum suarum et secundum quod fructus in deliberatione cogitationum suarum profert, quia omnes fructus hominis coram me scriptos habeo.Homo enim, qui uoluntates con|cupiscentiarum suarum deserit, iustus est; qui uero omnem uoluntatem suam in concupiscentiis sequitur, iustus nominari non poterit, sed tamen, si ad bonum conuersus fuerit, cicatrices eius in sanguine agni abluuntur; et tunc etiam celestis exercitus illas curatas uidens in admirabilem laudem Dei excitatur.Omnis itaque homo qui Deum timet et diligit uerbis istis deuotionem cordis sui aperiat, ea que et ad salutem corporum et animarum hominum non quidem ab homine, sed per me qui sum prolata sciat.TERCIA uISIO PRIME+ PARTIS.I. uidi, et ecce uentus orientalis uentus que australis cum collateralibus suis, per flatus fortitudinis sue+ firmamentum mouentes, illud ab oriente usque ad occidentem super terram circumuolui faciebant; ibi que uentus occidentalis necnon et uentus septentrionalis et collaterales ipsorum, illud suscipientes spiraminibus que suis impellentes, ab occidente usque ad orientem sub terra reiciebant.uidi quoque quod a die quo dies prolongari incipiunt prefatus australis uentus cum collateralibus suis idem firmamentum in australi plaga sursum uersus septentrionem usque in diem, quo ultra non prolongantur, quasi fulciendo paulatim attollebat; et quod ab eodem die quo dies adbreuiari incipiunt septentrionalis uentus cum collateralibus suis ipsum firmamentum, claritatem solis abhorrens, a septentrione ad austrum repellendo paulatim deprimebat, usque dum auster illud iterum a longitudine dierum erigere incipiebat.Sed et uidi quod in superiori igne circulus apparebat, qui totum firmamentum ab oriente uersus occidentem circumcingebat, de quo uentus ab occidente progrediens septem planetas ab occidente ad orientem contra circumuolutionem firmamenti ire compellebat; et iste, sicut alii prefati uenti, in mundum flatus suos non emittebat, sed tantum cursum planetarum, ut predictum est, temperabat.Deinde | etiam uidi, quia per diuersam qualitatem uentorum et eris, cum sibi in inuicem concurrunt, humores qui sunt in homine conmoti et inmutati qualitatem illorum suscipiunt.unicuique enim superiorum elementorum er qualitati illius conueniens, per quem illud, scilicet elementum, ui uentorum ad circumuolutionem inpellatur, inest; alioquin non moueretur; et de quolibet istorum cum ministerio solis, lune et stellarum er qui mundum temperat exspiratur.Cum autem aliquando aut per ardorem cursus solis, aut per iudicium Dei quodcumque elementum uersus quamlibet plagam mundi tangitur, illud ibi cum ere se mouente conmotum ex eodem ere flatum, qui uentus dicitur, in subteriorem prefatum erem emittit, qui se mox illi intermiscet, quia etiam ex aliqua parte ex ipso est et aliquantum ei consimilis existit, sic que hominem tangit; unde et humores, qui in ipso sunt, secundum qualitatem ipsius uenti et eris, cum eiusdem qualitatis sunt, seu ad debilitatem seu ad fortitudinem sepius inmutantur.Et iterum uidi, cum quispiam uentorum omnium predictarum qualitatum in qualibet plaga mundi aut diuerso cursu solis et lune+ aut iudicio Dei, ut predictum est, excitatur, ita ut illic ere conmoto sibi que contemperato flatum suum emittat, quod idem er, per mundum spirans et ea que+ in mundo sunt temperando conseruans, secundum eundem flatum hominem in humoribus suis aliquantum mutabilem reddit; quoniam cum ille, scilicet homo, cuius naturalis qualitas eidem flatui conuenit, erem hunc sic inmutatum in se inducit et emittit, eo quod anima illum suscipiens ad interiora corporis transmittat, humores qui in ipso sunt etiam inmutantur ei que aut infirmitatem aut sanitatem, ut supra demonstratum est, multociens inducunt.Humores enim sicut leopardus in hominem ferociter interdum insurgunt, sed tamen deinde leniores fiunt, et ut cancer nunc procedendo, nunc retrogradiendo mutationem sepius in se ostendunt, atque uelut ceruus sali|endo et pungendo diuersitatem in se aliquando manifestant; et etiam quemadmodum in rapacitate lupi et cum ipso uelut in qualitate cerui et cancri, ut predictum est, hominem interdum inuadunt.Interdum quoque ut leo fortitudinem suam in illo non cessando demonstrant atque ut serpens nunc lenitatem, nunc acritatem in se proferunt, et quemadmodum agnus se mites aliquando simulant; sed etiam ut ursus interdum uelut in ira submurmurant, interdum quoque cum illo qualitatem agni et serpentis, uelut supra ostensum est, manifestant.Nam humores in homine hoc modo sepius inmutantur.Quapropter et multociens ad iecur ipsius sic inmutati transeunt, in quo scientia eius probatur, que+ de cerebro per uires anime+ temperata procedit, et quod humiditas cerebri tangit, ita ut illud pingue et forte ac sanum sit.In dextra enim parte hominis iecur et magnus calor corporis est, idcirco et dextra uelox ad erigendum se et ad operandum est; in sinistra autem cor et pulmo sunt, que+ illam ad onera confortant et calorem de iecore quemadmodum de fornace habent.Sed uene+ iecoris, conmotis humoribus istis tacte+, uenulas auditus hominis concutiunt auditum que illius aliquando confundunt; quoniam per auditum homini multociens seu sanitas seu infirmitas infertur, scilicet cum de prosperis supra modum in gaudio concutitur, siue cum de aduersis supra modum in tristitia contrahitur.uidi quoque quod interdum humores isti ad umbilicum hominis tendunt, qui quasi caput uiscerum extans illa leniter claudit, ne dissipentur, et qui itinera calorem que eorum et uenarum ad rectum temperamentum conseruat, licet inpulsibus suis multociens inquietus sit; alioquin homo uiuere non posset.Sed et lumbos hominis aliquando petunt, qui in uiribus suis uelut ludendo deceptuosi et periculosi sunt, et qui a neruis et a ceteris uenis retinentur; in quibus etiam racionalitas floret, ita ut homo sciat quid | faciat uel quid deuitet, unde et delectationem ad opera illa habet; et qui in dextra parte corporis de flatu spiraminis hominis et de iecore eius calefiunt et roborantur, unde et sic homo discretionem disciplinam que recipit quomodo procellas aliorum humorum compescat, quatinus opera sua disciplinate perficiat.Idem quoque humores uenas renum et iliorum interdum tangunt, que+ ad uenas splenis, pulmonis et cordis tendunt; et he+c omnia cum uisceribus in sinistra concutiuntur cum illa pulmo calefacit; dextram uero partem corporis iecur accendit.Et uene+ cerebri, cordis, pulmonis et iecoris cetere+ que renibus fortitudinem afferunt, et uene+ renum ad suras descendunt eas que confortant; et ita cum uenis earundem surarum sursum redeuntes, se que aut in uirili fortitudine seu in muliebri matrice ad inuicem connectentes, quemadmodum stomachus cibos comprehendit, locis illis uires ad gignendum prolem inmittunt, uelut per lapidem ferrum acuitur.Lacerti enim, musculi brachiorum et sure+, tumores quoque crurium sunt pleni uenis et humoribus; quoniam ut uenter uiscera et cibos in se retinet, sic lacerti brachiorum et sure+ crurium uenas et humores in se conseruant et fortitudine sua hominem roborant et portant, quemadmodum uenter illum nutrit.Sed cum homo interdum festinanter currit seu incedendo iter facit, nerui qui sub genibus existunt et uenule+ que+ in genibus sunt supra modum distente+ uenas in suris, que+ ut rete sibi connexe+ et plurime+ sunt, tangunt; et sic in fatigatione ad uenas iecoris redeuntes illas cerebri uenas tangere faciunt; et hoc modo totum corpus in fatigationem mittunt.uene+ autem renum suram sinistram illi subuenientes magis tangunt quam dextram, quia sura dextra a calore iecoris confortatur.Ad uenas quoque renum atque iliorum uene+ sure+ dextre+ ascendunt, illarum que uene+ iecoris uenas tangunt; et iecur renes in pinguedine, que+ ex humoribus est, iacentes calefacit, ita ut extendantur uelociter delectationem inducentes et educentes cito que | cessantes quia, cum iecur homini calorem dat, ille ioculatur et letus est.Itaque humores qui in homine sunt, iniusto modo conmoti, cum uenas iecoris illius aliquando tangunt, ut supra dictum est, humiditas illius minuitur, humiditas quoque pectoris attenuatur; unde etiam hominem sic exsiccatum in infirmitatem inpellunt, flecma etiam in eodem homine aridum et uenenosum fit illud que ad cerebrum eius sic ascendit caput que in dolorem ducit, oculos quoque dolere facit, medulla que in ossibus illius marcescit; ita ut interdum ille caducum morbum incurrat, cum luna in defectu est.Humiditas etiam, que+ in umbilico illius est, per eosdem humores fugata in siccitatem aliquando uertitur et indurescit; unde et caro ipsius ulcerosa et squamosa fit, uelut leprosus sit, cum lepram non habeat.uene+ etiam lumborum ipsius per illos iniuste tacte+ ceteras eodem modo conmouent, ita ut recta humiditas in ipso exsiccetur, sic que humore relicto inpetigines in illo exurgunt.uene+ quoque renum eiusdem hominis a prefatis humoribus iniuste conmotis interdum tacte+ alias uenas, que+ ipsis in suris aut in reliquo corpore adherent, ut predictum est, concutientes, medullas ossuum et uenas carnis illius in siccitate arefaciunt; et sic homo diu languet, in languore isto uitam diu trahens.Sed aliquando prefati humores in pectore hominis supra modum in humiditate inundant illi que iecur eius humiditate ista humectant, unde quamplurime+ et uarie+ cogitationes in eundem hominem insurgunt, ita ut se nunc nimis sapientem, nunc nimis stultum esse putet; et deinde idem humores ad cerebrum ascendentes illud inficiunt, atque ad stomachum descendunt febres que in eo generant, sic que homo ille diu infirmatur.uenulas quoque aurium cum superfluitate flecmatis interdum tangunt, ille+ que uenas pulmonis cum eodem flecmate ita inficiunt, ut homo tussiat et uix suspirare possit, et eadem superfluitas flecmatis, de uenis pulmonis ad uenas cordis transiens, illud in | dolorem ponat dolor que iste ad latus eiusdem hominis uadens pleurisim excitet eum que ita concutiat, quasi caducum morbum in defectu lune+ habeat.Superflua etiam inundatione uiscera in umbilico hominis mouent atque sic ad cerebrum illius ascendunt eum que freneticum multociens faciunt uenas que in lumbis illius concutiunt, melancoliam quoque in ipso tangunt; ita ut ille hoc modo conturbetur tristis que sine discretione efficiatur.Interdum quoque idem humores inconuenienti humectatione uenas renum hominis tangunt, ille+ que sic conmote+ uenas surarum illius et ceteras uenas corporis ipsius superflua inundatione inficiunt et, si etiam idem homo superfluis cibis et potibus tunc superhabundauerit, pinguem lepram illi aliquando inferunt, quoniam carnes eius ingrossescunt.Quod si prefati humores nec supra modum sicci nec supra modum humidi, sed equali et congruo modo temperati per membra hominis diffunduntur, in corpore suo ille sanus permanet et in scientia siue ad bonum siue ad malum uigens.II. Et iterum uocem de celo ad me sic dicentem audiui: Omnes creaturas, quas Deus tam in superioribus quam in inferioribus fecit, utilitati hominis adiunxit; quas si ille prauis actibus euertit, iudicium Dei ipsas cum uindicta super illum inducit.Que+, quamuis homini in corporali necessitate assistant, ad salutem quoque anime+ illius respicere non minus intelligende+ sunt.Nam ut uides quod uentus orientalis uentus que australis cum collateralibus suis flatibus fortitudinis sue+ firmamentum mouentes illud ab oriente usque ad occidentem super terram circumuolui faciunt; hoc designat quod exspiratio timoris Domini, exspiratio quoque iudicii Dei cum ceteris uirtutibus fortitudine sanctitatis sue+ interiorem spiritum hominis tangentes, eum uelut in oriente bona incipere et in his usque ad bonam consummationem, quasi ad occidentem carnalia conuincentem, conuersari et perseuerare faciunt; quoniam cum homo Deum timet, | iudicium eius pro excessibus suis incurrere pertimescit.unde cum sic bona incipit ut in illis perseueret, pro eterna remuneratione studet.Ibi que uentus occidentalis necnon et uentus septentrionalis ac collaterales ipsorum, illud suscipientes spiraminibus que suis inpellentes ab occidente usque ad orientem sub terra reiciunt, quoniam exspiratio rectitudinis infernalibus penis, exspiratio que castigationis corporalibus tribulationibus et ceteris flagellationibus spiritum hominis exterrentes terroribus que suis concutientes, cum iam in tedio lassitudinis bona operari uelut ad occidentem declinans desinit, ad ortum iusticie+ sub terrena calamitate reducunt, illum exhortantes ne quasi in fine iustorum operum tepida facilitate uictus succumbat, sed ut strenue ad inicium sanctitatis redeat; quia non incipienti et negligenti, sed incipienti et perficienti merces beatitudinis dabitur.III. uides quoque quod a die illo, quo dies prolongari incipiunt, prefatus australis uentus cum collateralibus suis idem firmamentum in australi plaga sursum uersus septentrionem usque in diem, quousque ultra non prolongantur, quasi fulciendo paulatim attollat; quia cum in luce ueritatis bona opera per fidelem hominem extenduntur, ab igne iusticie+ exspiratio rectitudinis, cum aliis uirtutibus ueniens, interiorem spiritum ipsius in ardente iusticia sursum contra concupiscentiam carnis quamplurimis temptationibus attritum et probatum usque ad bonum finem erigendo bene et ordinate attollit.Quod autem ab eodem die, quo dies adbreuiari incipiunt, septentrionalis uentus cum collateralibus suis claritatem solis abhorrens ipsum firmamentum a septentrione ad austrum repellendo paulatim deprimit, usque dum auster illud iterum ad longitudinem dierum erigere incipiat; hoc est quod, cum hominem in bonis operibus tedium et tarditas apprehendendo in fatigationem duxerint, tribulatio etiam corporalis, qua se idem homo | diabolice+ persuasioni resistens multis modis prius afflixerat et claritatem eorundem operum tedio affectus neglexerat, spiritum illius contrariis cogitationibus interius tangit ipsi que inmittit quatinus se in his afflictionibus contineat rigorem que, quem in eis habuit, deponat, quoniam gratia Dei uelut in austro benigne et clementer ipsi peccata sua indulgeat; sic que illum paulatim decipit, quousque ignis donorum Dei he+c recte diiudicans spiritum ipsius in carne hoc modo certantem iterum ad pristinum uigorem uirtutum reducat.IIII. Sed et uides quod in superiori igne circulus appareat, qui totum firmamentum ubique circumcingit, de quo uentus egrediens septem planetas ab occidente ad orientem contra circumuolutionem firmamenti ire compellit; quoniam in diuina potentia integritas sanctitatis est, que+ interiorem spiritum hominis ex omni parte munit, qui se Deo coniungit.unde et de ipsa exspiratio ueniens mistica Sancti Spiritus dona illum, ubi in tedio torpescere incipit, tangere facit, quatinus a torpore se excutiat et ad iusticiam strenue exurgat; quod tamen multociens graue spiritui hominis est, quia corpus, in quo per diuinam dispositionem positus manet, ut sibi obediat uix interdum perducere potest, quoniam illi sepius tamquam habitaculo suo in carnalibus desideriis consentit, sic que exspiratio donorum Dei multociens uoluntati hominis resistit.Et iste sicut ceteri prefati uenti in mundum flatus suos non emittit, sed tantum cursum planetarum, ut predictum est, temperat; quia premonstrata exspiratio ex integritate sanctitatis procedens sicut cetere+ uirtutes, que+ hominem seculo deditum a malo ad bonum conuertunt, se non manifestat; quoniam cum homo per donum Dei bona facere incipit, nondum in plenitudine sanctitatis perfectus existit; sed tandem cum ad perfectionem eorum ueraciter peruenerit, exspiratio sanctitatis in plenis et perfectis Sancti Spiritus donis ipsum tenet, nec hac nec illac eum uacillare permittit.Nam ut columpna sanctitatis inferius super Christum fundata, superius ad | celestia erigitur, sic Christo eum tenente, super quem septem dona Sancti Spiritus requieuerunt, tempestatibus uariarum temptationum quassatus ruere non poterit; dicet que quemadmodum me inspirante per Abbacuc scriptum est:u. Deus Dominus fortitudo mea, et ponet pedes meos quasi ceruorum.Et super excelsa mea deducet me uictor in psalmis canentem.Quod sic intellectui patet: Deus, qui me creauit et ut dominus potestatem super me habet, fortitudo mea est; quoniam sine ipso nihil boni facere ualeo, quia per ipsum uitalem spiritum, quo uiuo et moueor, habeo, et quo omnia itinera mea cognosco.unde et idem Deus et Dominus, cum ipsum ueraciter inuocauero, ponet gressus meos in uelocitatem mandatorum suorum, quemadmodum ceruus properat cum fontem desiderat; atque hoc modo super altitudinem illam, que+ in preceptis eius mihi ostensa et iniuncta est, deducet me, terrenas concupiscentias in uictoria fortitudinis mihi substernens, ita ut laudes indefessas ipsi referam, cum ad beatitudinem celestium peruenero.Nam ut sol in firmamento celi positus terrene+ creature+ dominatur nec aliquid eum obruere ualet, sic etiam nec quilibet fidelis cor et animum suum in Deo figens ab ipso euelli poterit.Et quoniam in ipso fixus est, omnia terrena ueraciter despicit; quapropter et nullus in ipso scandalizatur.In nullo enim strepitu timore mortis mouetur, nec in ullo labore tempus ipsius lamentabile esse cognoscitur, nec in speluncis latronum, id est in doloso odio, inuenitur, in quo homo multociens decipitur; nec etiam in turbine instabilitatis ambulat secundum instabiles mores hominum, qui creatorem suum non inspiciunt, opera sua secundum libertatem uoluntatis sue+ perficientes.unde et cancro retro incedenti et turbini, qui herbas arefacit, assimilantur.uI. Quod autem deinde uides, quia per diuersam qualitatem uentorum et eris, cum sibi inuicem concurrunt, humores, qui sunt in homine conmoti et inmutati, qualitatem illorum suscipiunt; hoc designat quod per diuersos modos exspirationis uirtutum, necnon et per qualitatem desideriorum hominum, cum sibi inuicem concordant | atque homo uult ea que+ Dei sunt, cogitationes hominum a malo remote+ et ad bonum conuerse+ dignitati uirtutum et sanctorum desideriorum se substernunt.unicuique enim superiorum elementorum er qualitati illius conueniens, per quem illud, scilicet elementum, ui uentorum ad circumuolutionem inpellatur, inest; alioquin non moueretur; significans quod quibusque superioribus uirtutibus et confortationibus desiderium fidelis hominis conueniens, per quod exspiratione uirtutum ad euersionem mali confortatur, adest; alioquin ad bonum non conuerteretur; et de quolibet istorum cum ministerio solis, lune+ et stellarum er, qui mundum temperat, exspiratur; ostendens quod de omnibus superioribus uirtutum confortationibus, de spiritu quoque fortitudinis, de spiritu etiam timoris Domini cum ceteris bonarum exspirationum illuminationibus desideria, que+ in cordibus fidelium ad supernam beatitudinem anhelant, incenduntur.Quicquid enim boni homo operatur, non de merito ipsius, sed de dono gratie+ Dei procedit.Cum autem aliquando aut per ardorem cursus solis, aut per iudicium Dei quodcumque elementum uersus quamlibet plagam mundi tangitur, illud ibi cum ere se mouente conmotum, ex eodem ere flatum, qui uentus dicitur, in subteriorem prefatum erem emittit; quoniam cum per spiritum fortitudinis et per diuinam dispositionem superiorum uirtutum uires ad salutem hominum excitantur, ubi desideria fidelium hominum ad Deum ascendunt Deum que inuocant, ille+ cum superno desiderio aduocate+ ab ipso exspirationem ad mentes eorundem hominum dirigunt, quatinus ad quelibet bona conuertibiles sint.Nam cum homo Deum pure et fideliter inuocat, iusto iudicio Deus illum munimine uirtutum circumdat, quia malo abiecto ad bonum festinanter properat.Qui se mox illi intermiscet, quia etiam ex aliqua parte ex ipso est et aliquantum ei consimilis existit; significans quod mentes iustorum exspirationi uirtutum concordant, quia, dum id quod iustum est amant, ex uirtutibus est; quapropter et se illis similes hoc modo faciunt.| Sic que idem er hominem tangit, unde et humores qui in ipso sunt secundum qualitatem ipsius uenti et eris, cum eiusdem qualitatis sunt, seu ad debilitatem seu ad fortitudinem sepius inmutantur; quoniam e+edem mentes beatorum ad iusticiam conuerse+ carnales concupiscentias in illis domant, cogitationes que ipsorum exspirationi uirtutum et deuotioni supernorum desideriorum infigunt, debilitatem uiciis fortitudinem que uirtutibus addentes.Cum enim homo propter Deum carnem suam racionabiliter constringit, spiritum interiorem sursum ad beatitudinem attollit, Sapientia attestante, que+ ait:uII. Domus iusti plurima fortitudo, et in fructibus impii conturbatio.Quod sic intellectui patet: Sicut sol, cum in meridie sursum ascendit, in calore suo maxime ardet, ita etiam domus, id est mens iusti huius, qui omnia opera sua hoc modo operatur quasi iudicio Dei assistat, plurimam fortitudinem in se ostendit, cum de uirtute in uirtutem ascendendo proficit nec in hoc minuitur, quemadmodum nec sol propter ascensum suum nec propter distributionem caloris sui in circulo suo attenuatur; quoniam beatus homo, quanto plus in bono calescit, tanto plus felici studio inardescit.Nam mansiones istius in supernis locis sunt, in quibus tota intentione et toto desiderio uersatur, nec eorum dulcedine saturari poterit.Fortitudo quoque eius altior firmamento est et usque ad profundum abyssi pertingit, quia homo cum omni creatura fortissimus est et omnis creatura ei deseruit.Terra etiam de motione firmamenti aliquando concutitur et mouetur, ac firmamentum terre+ deseruit eam pluuia perfundendo, ne ab inuicem separetur et ut per erem et rorem fructus suos laudabiliter proferat; beatus autem homo omnia terrena sibi abstrahit, nec propter contritionem nec propter metum terrenarum concupiscentiarum desistit, quin in supernam altitudinem ascendendo bona opera edificet cum gaudio eterne+ uite+.Sed in fructibus illis, quos impius in malis et peruersis operibus profert, conturbatio est, quoniam ille in conturbatione seculi inundando ti|tubat, nec in die ambulat nec in eterna luce sperat; sed siliquas porcorum comedit in eis uitam non inueniens, quia carnalia desideria non abicit.uIII. Sed et iterum uides, cum quispiam uentorum omnium predictarum qualitatum in qualibet plaga mundi aut diuerso cursu solis et lune+ aut iudicio Dei, ut predictum est, excitatur, ita ut illic ere conmoto sibi que contemperato flatum suum emittat, quod idem er per mundum spirans et ea que+ in mundo sunt temperando conseruans secundum eundem flatum hominem in humoribus suis aliquantum mutabilem reddit; significans quia, cum exspiratio uirtutum plurimorum donorum, ubicumque Spiritus Sanctus eas exspirat, et per inspirationem spiritus fortitudinis et humilitatis spiritus que timoris Domini animi que contriti, et per dispositionem diuine+ considerationis in fideli homine exurgit, ita ut recto desiderio illius, quod ipsi concordans est, per effluentem inspirationem assistat, idem desiderium queque utilia perscrutans se que ad illa cum deuotione reclinans, eidem inspirationi se coaptat.Et sic idem quoque desiderium cor eiusdem hominis concutit; quoniam, cum ille, scilicet homo, cuius naturalis qualitas eidem flatui conuenit, erem hunc sic inmutatum in se inducit et emittit, eo quod anima illum suscipiens ad interiora corporis transmittat, humores qui in ipso sunt etiam inmutantur ei que aut infirmitatem aut sanitatem, ut supra demonstratum est, multociens inducunt, cum ipse, cuius uoluntas bona exspirationi huic concordat, desiderium hoc a malo separatum ruminando discutit; et quia anima illud per seipsam secretius excribrat, procelle+ cogitationum, que+ in ipso inundant, etiam inmutantur, ita ut ei nunc aduersitatem, nunc prosperitatem promittant.uIIII. Humores enim sicut leopardus in homine ferociter interdum insurgunt, sed tamen deinde leniores fiunt, et ut cancer nunc procedendo, nunc retrogradiendo mutationem sepius in se ostendunt, atque uelut ceruus saliendo et pungendo diuersitatem in se aliquando manifestant; quoniam quantumlibet homo timorem Domini habeat, | cogitationes tamen in eo aliquando surgunt, que+ deinde tedio affecte+ ad uanitatem se deponunt; aliquando uelut in cancro per fiduciam bone+ consummationis illum procedere exhortantur, sed deinde illum retrorsum trahentes inmittendo sic eum perseuerare non posse decipiunt; aliquando quasi in ceruo per fidem eum securum faciunt, postmodo autem in fide uacillantem pungunt.Et etiam quemadmodum in rapacitate lupi et cum ipso uelut in qualitate cerui et cancri, ut predictum est, hominem interdum inuadunt; quia aliquando quemadmodum in lupo infernales penas homini offerunt, ita ut solummodo quasi per ceruum, id est per fidem, et uelut per cancrum, id est per fiduciam, absque aliis iustis operibus eas euadere possit ipsi fallaciter promittunt; deinde autem illum multociens in desperationem ducunt.Interdum quoque ut leo fortitudinem suam in illo non cessando demonstrant atque ut serpens nunc lenitatem, nunc acritatem in se proferunt, et quemadmodum agnus se mites aliquando simulant, ubi iudicium Dei homini exponunt, sed postmodum ne illud metuat ei persuadent; quia uelut serpens prudenter incedens qualiter illud leni astucia euadat ipsi deceptuose suggerunt, cum etiam quasi agnum in pacientia eum nihil timere exhortantur, uelut peccatis obligatus non sit.Sed etiam ut ursus interdum uelut in ira submurmurant, interdum quoque cum illo qualitatem agni et serpentis, uelut supra ostensum est, manifestant; quoniam aliquando quemadmodum ursus corporalem tribulationem pro Deo hominem sufferre submurmurant, per quam uelut in agni pacientia et quemadmodum in serpentis prudentia ipsum castigatum et a peccatis emundatum esse demonstrant, iterum que eum in hoc incertum per plurimas uarietates reddunt.Nam humores in homine hoc modo sepius inmutantur, quia cogitationes hominis huiusmodi turbinibus aliis que modis permutate+ illum nunc in iniustam securitatem, nunc in desperationem ducunt; interdum etiam per rectam deuotionem eum sursum attollunt.Quapropter et multociens ad iecur ipsius sic inmutati transeunt, | in quo scientia eius probatur, que+ de cerebro per uires anime+ temperata procedit, et quod humiditas cerebri tangit, ita ut illud pingue et forte ac sanum sit; significantes quod cogitationes hominis sepius quasi ad iecur eius, scilicet ad fortitudinem iusticie+, in quo iustus per scientiam operatur, se dirigunt; quia scientiam boni et mali uires anime+ ostendunt, que+ per iusticiam in credentibus uitam comprehendit, quemadmodum filius Dei peccatores et publicanos ad se collegit, quos etiam in habundantia Spiritus Sancti robustos fecit.X. In dextra enim parte hominis iecur et magnus calor corporis est, idcirco et dextra uelox ad erigendum se et ad operandum est; in sinistra autem cor et pulmo sunt, que+ illam ad onera confortant et calorem de iecore quemadmodum de fornace habent; que+ designant quod in dextra, id est in prosperitate salutis boni et recti hominis, iusticia cum Spiritu Sancto operatur, ita ut ille prospere ad Deum se erigens quelibet bona perficiat; in sinistra autem, ut aduersa deuitet, Deum recto corde confitendo se confortari per robur iusticie+ exoptat.Sed uene+ iecoris conmote+, humoribus istis tacte+, uenulas auditus hominis concutiunt auditum que illius aliquando confundunt, quoniam per auditum homini multociens seu sanitas seu infirmitas infertur, scilicet cum de prosperis supra modum in gaudio concutitur, siue cum de aduersis supra modum in tristitia contrahitur; ostendentes quod tenor iusticie+ cogitationibus rectis prouocatus hominem a malo auditu auertit et ad bonum dirigit, qui anime+ illius interdum et ea que+ sancta sunt et ea que+ turpia existunt infert; ita ut homo nec in bonis nec in malis sibi aliquando modum inponere scire uelit.Nam bona scientia sine bono auditu muta est, quia quod bona scientia scit, bonus auditus recipit; ille que magnum studium habet tractare ac dictare quod sibi per bonam scientiam fertur.Qui postquam omnia he+c congruenter composuerit, aliquantum ab ipsis cessando quiescit, uelut homo qui thesaurum in archam suam ponit, scilicet cum bonum et malum intelligit: bonum in secreto cordis | sui recondens et malum a se prorsus abiciens, quemadmodum Ysaias dicendo exhortatur:XI. Solue uincla colli tui, captiua filia Syon, quia he+c dicit Dominus: Gratis uenundati estis et sine argento redimemini.Quod sic intellectui patet: Contere per penitentiam uinculum prime+ captiuitatis et transgressionis, o homo, qui inter filias superne+ pacis in paradiso computatus eras, quoniam illo perdito multis malis subiugatus es.Quapropter dicit ille, qui dominus cunctorum est, uobis, qui spontanee peccatis inuoluti estis: Tali modo absque precio uenundati estis, sicut Deus prime+ mulieri dolorem promisit, que+ propter preuaricationem diuini precepti paradiso caruit atque nomen quod est filia Syon amisit; sed sine argento terrene+ cupiditatis redimemini, ubi in uirginea natura redemptor uester surrexit et uos per spiritum et aquam renasci ad uitam constituit, ac sic in hereditarium locum uos reduxit.Qui autem in natiuitate ista iuste perseuerauerit, a celsitudine Syon non mouebitur.Fidelis igitur homo ad Deum se erigat peccata sua abiciendo omnia que mala relinquendo, atque in desiderio suo ad celestia anhelet, auxilium bonorum operum a Deo petens.Qui si in peticione hac stabilis perseuerauerit, quemadmodum cecus sedens secus uiam fecit, mox gratia Dei ad ipsum aspicit; et si tunc illa eum lumen adtendentem et a tenebris semetipsum erigentem uiderit, in omnibus illi aderit, ea que+ iusta et sancta sunt ipsi inspirans.Iste namque a malo declinans in bonis et sanctis operibus delectatur, et dulcedinem eorum gustat, quia a Deo recedere non uult, sed a serpentino dolo se auertit.XII. uides quoque quod interdum humores isti ad umbilicum hominis tendunt, qui quasi caput uiscerum extans illa leniter claudit, ne dissipentur, et qui itinera calorem que eorum et uenarum ad rectum temperamentum conseruat, licet multociens inpulsibus suis inquietus sit.Alioquin homo uiuere non posset; quoniam cum fidelis homo malum auditum excludit, bonis cogitationibus suis umbilicum diuersarum concupiscentiarum constringit, quatinus | ad uitam uere+ beatitudinis pertingere ualeat; quia ille eum sepius ad inquietudinem malorum prouocat.Sed et lumbos hominis aliquando petunt, qui in uiribus suis uelut ludendo deceptuosi et periculosi sunt et qui a neruis et a ceteris uenis retinentur; in quibus etiam racionalitas floret, ita ut homo sciat quid faciat uel quid deuitet, unde et delectationem ad opera illa habet; et qui in dextra parte corporis de flatu spiraminis hominis et de iecore eius calefiunt et roborantur; unde et sic homo discretionem disciplinam que recipit, quomodo procellas aliorum humorum compescat, quatinus opera sua disciplinate perficiat, quia lumbos, in quibus luxus est, precingit; et hoc ad salutem anime+ per uirtutem iusticie+ confortatus discrete et honeste complet.Idem quoque humores uenas renum et iliorum interdum tangunt, que+ ad uenas splenis, pulmonis et cordis tendunt, et he+c omnia cum uisceribus in sinistra concutiuntur, cum illa pulmo calefacit; dextram uero partem corporis iecur accendit; quoniam homo eisdem rectis cogitationibus renes, que+ per iniustam concupiscentiam cor suum sepius tangunt et ad malum concutiunt, fortissime constringit, cum leuitas carnis illos tangit; hoc que per uias iusticie+ incedendo facit.XIII. Et uene+ cerebri, cordis, pulmonis et iecoris cetere+ que renibus fortitudinem afferunt, et uene+ renum ad suras descendunt eas que confortant; et ita cum uenis earundem surarum sursum redeuntes se que aut in uirili fortitudine, seu in muliebri matrice ad inuicem conectentes, quemadmodum stomachus cibos comprehendit, locis illis uires ad gignendum prolem inmittunt, uelut per lapidem ferrum acuitur; quia postquam concupiscentia sopita per pudicitiam eosdem renes homo constrinxerit, per bonam quoque scientiam, que+ in ipso est, illos in castitate mundat tenore que iusticie+ et continentie+ eos circumdat, et sic in his, in quibus incontinens prius erat, ad continentiam se inclinans ipsam etiam solidat, ne ad leuitatem cor|ruat.unde et cum in eadem continentia ad Deum tendit, se et in uirili et in muliebri sexu per eam muniens diuersis uirtutibus suffultus prolem sanctitatis profert, cum recto tramite discretionis incedit.Lacerti enim, musculi brachiorum et sure+, tumores quoque crurium sunt pleni uenis et humoribus, quoniam, ut uenter uiscera et cibos in se retinet, sic lacerti brachiorum et sure+ crurium uenas et humores in se conseruant et fortitudine sua hominem roborant et portant, quemadmodum uenter illum nutrit; quia etiam abstinentia comprehensio fortitudinis ac sustentationis iustificationum in homine est, circumdata tenore gemituum bonarum cogitationum, interiora quoque anime+ ad plenitudinem retinens et ad perfectionem salutis conseruans totum que hominem, corpore scilicet et anima, in sanctitate nutriens.XIIII. Sed cum homo interdum festinanter currit seu incedendo iter facit, nerui qui sub genibus existunt uenule+ que que+ in genibus sunt, supra modum distente+, uenas in suris, que+ ut rete+ sibi conexe+ et plurime+ sunt, tangunt; et sic in fatigatione ad uenas iecoris redeuntes illas cerebri uenas tangere faciunt, et hoc modo totum corpus in fatigationem mittunt; quoniam et cum homo interdum uiam rectitudinis indiscrete arripit, inmoderatio tenoris huius illum ad queque inconuenientia flectens, abstinentiam quoque in ipso in iniustum modum scientie+ ducit; ita ut, cum ille a licitis se inmoderate abstinet, in aliis uirtutibus tedium incurrat et, cum se ad iusticiam redire et superhabundantem scientiam habere putat, laqueum fatigationis sibi paret; quia per hanc incongruentem abstinentiam audatie+ et presumptionis temeritatem paruipendens se hoc modo perseuerare posse solummodo dubitat, sic que in laqueum desperationis corruit.uene+ autem renum suram sinistram illi subuenientes magis tangunt quam dextram, quia sura dextra a calore iecoris confortatur; ita uidelicet sicut et tenor concupiscentie+ per abstinentiam, cum incongrua et indiscreta est, magis augmentatur quam per eam | minuatur, quoniam nec secundum Deum nec propter Deum est; quia abstinentia, que+ cum discretione operatur, uirtute iusticie+ roboratur.Ad uenas quoque renum atque iliorum uene+ sure+ dextre+ ascendunt, illarum que uene+ iecoris uenas tangunt, et iecur renes in pinguedine, que+ ex humoribus est, iacentes calefacit, ita ut extendantur uelociter delectationem inducentes et educentes cito que cessantes, quia cum iecur homini calorem dat, ille ioculatur et letus est; quoniam et tenorem concupiscentie+ abstinentia, que+ in Deo uera est, transit illam que ad iudicium iusticie+ pertrahit et ibidem discutit, quatinus omnino pereat.Sed iusticia ipsam, que+ in pinguedine sordium iacebat, ad nichilum ducens igne Spiritus Sancti comburit, ita ut mala, que+ in ea fuerunt, ad contritionem et ad amaritudinem extendantur, cum prius delectationem, quamuis breuem, in se ostenderent, quia homo peccator iustificatus in gaudio mercedem metet.Xu. Itaque humores, qui in homine sunt, iniusto modo commoti, cum uenas iecoris illius aliquando tangunt, ut supra dictum est, humiditas illius minuitur, humiditas quoque pectoris attenuatur, unde etiam hominem sic exsiccatum in infirmitatem inpellunt.Flecma etiam in eodem homine aridum et uenenosum fit, illud que ad cerebrum eius sic ascendit caput que in dolorem ducit, oculos quoque dolere facit, medulla que in ossibus illius marcescit; ita ut interdum ille caducum morbum incurrat, cum luna in defectu est.Cum enim cogitationes hominis ferocitatem et duriciam tyrannidem que in se assumunt ac sic ad quamque uanitatem declinant, iusticiam, que+ rore Spiritus Sancti perfusa sanctitatem bonorum operum in ipso germinare deberet, hac tyrannide opprimunt reliquas que uirtutes in illo debilitant et arefaciunt.Scientiam quoque illius, principium et intentionem ac fortitudinem iuste+ operationis, que+ prius in ipso uigebant, uelut in caducum morbum in desperationem ducunt, quoniam lumen ueritatis, quod illi lucebat, iam attenuatur.| Humiditas etiam, que+ in umbilico illius est, per eosdem humores fugata in siccitatem aliquando uertitur et indurescit; unde et caro ipsius ulcerosa et squamosa fit, uelut leprosus sit, cum lepram non habeat; uene+ etiam lumborum ipsius per illos iniuste tacte+ ceteras eodem modo conmouent, ita ut recta humiditas in ipso exsiccetur.Sic que humore relicto impetigines in illo exurgunt; quia humiditas continentie+, que+ quasi in umbilico eius concupiscentiam destruere deberet, per has feroces ac duras illicitas que cogitationes fugata rore Spiritus Sancti in illo non perfunditur.unde cum illum deserit, peccata ipsius per malam consuetudinem putrescunt, ita ut omnibus uelut lepra fetendo manifesta fiant; lumbi que illius castitate non precincti per easdem cogitationes conmouentur, ita ut germine bonorum fructuum in ipso exsiccato quemadmodum impetigines praua exempla in eo attollantur, sicut etiam Osee per Spiritum Sanctum demonstrat, dicens:XuI. In domo Isrel uidi horrendum; ibi fornicatione contaminatus est Isrel.Quod sic intellectui patet: In latibulis illis, in quibus iste qui Deum puro corde inspicere deberet, quasi quiescendo in peccatis iacebat, ego, qui omnia occulta delictorum perscrutor, uidi abhominationem nefandissimam, scilicet quod fornicatione inmundissimarum et fetentium preuaricationum ille inuolutus est, se in his polluens uelut porcus luto inuoluitur, qui mundiciam querere et intueri atque amplecti debuit, cum se in omnibus contemptibilem et dissolutum fecit.Inmundicia enim hominem eneruat eum que quasi a mente sua eliminat, ita ut nec illa que+ ad seculum, nec ea que+ ad Deum respiciunt cum perfectione honestatis attendere ualeat, quia carnis incendium cum uoluntate ipsius superbiam uanam que gloriam et omne malum quasi insufflando suggerit.XuII. uene+ quoque renum eiusdem hominis, a prefatis humoribus iniuste conmotis interdum tacte+, alias uenas, que+ ipsis in suris aut in reliquo corpore adherent, ut predictum est, con|cutientes, medullas ossuum et uenas carnis illius in siccitate arefaciunt; et sic homo diu languet, in languore isto uitam diu trahens; quoniam cum homo umbilicum lumbos que suos constringere negligit, ita ut etiam cogitationes suas per tyrannidem et per que+que inutilia uagari permittat, tenorem uirtutum, que+ abstinentie+ adherent, ipsam que abstinentiam, que+ pro conseruanda pudicicia discrete et ordinate tenenda est, contempnit.Quapropter et reliqua opera ipsius infusione superni roris carentia in ariditatem uertuntur animam que illius languescere faciunt, quousque ad uigorem uirtutum redeat.XuIII. Sed aliquando prefati humores in pectore hominis supra modum in humiditate inundant, illi que iecur eius humiditate ista humectant, unde quamplurime+ et uarie+ cogitationes in eodem homine insurgunt, ita ut se nunc nimis sapientem, nunc nimis stultum esse putet.Et deinde idem humores ad cerebrum ascendentes illud inficiunt, atque ad stomachum descendunt febres que in eo generant; sic que homo ille diu infirmatur.In his quoque ostenditur quia, si diuerse+ cogitationes hominis feritate deposita mollicie et facilitate lubrica que uanitate se diffundunt, iusticiam in illo leuitate ista suffocare nituntur.unde et, cum in eo sic insurgunt, eum nunc uelut in sapientia attollunt, nunc quasi in stulticia deprimunt scientiam que illius confundentes uoracitatem illi inmittunt; ita ut anima illius his malis uelut diuturno languore irretita multociens periculosam oppressionem patiatur.uenulas quoque aurium cum superfluitate flecmatis interdum tangunt, ille+ que uenas pulmonis cum eodem flecmate ita inficiunt, ut homo tussiat et uix suspirare possit; et eadem superfluitas flecmatis de uenis pulmonis ad uenas cordis transiens illud in dolorem ponat; dolor que iste ad latus eiusdem hominis uadens pleurisin excitet eum que ita concutiat, quasi ca|ducum morbum in defectu lune+ habeat.He+c etiam designant quod aliquando uarie+ cogitationes tantam tumultuationem in eodem homine faciunt, ut auditum anime+ ipsius ita confundant, quatinus nec bonum intelligere nec in se colligere ualeat, sed illud quasi tussiendo pro fastidio habeat.Cor etiam eius per amentiam hoc modo conturbant, ut nullam quietem ad utilitatem anime+ sue+ recipere possit, sed ut hac et illac in rectitudine titubando quasi moribundus incedat, quia lumen rectitudinis illi iam obnubilatur.Superflua etiam inundatione uiscera in umbilico hominis mouent, atque sic ad cerebrum illius ascendunt eum que freneticum multociens faciunt, uenas que in lumbis illius concutiunt, melancoliam quoque in ipso tangunt, ita ut ille hoc modo conturbetur tristis que sine discretione efficiatur; quoniam inmoderata etiam perturbatione lubrice+ effusionis cogitationes in illo concupiscentiam ad libitum suum mouent.Scientiam quoque ipsius, ut in prauis actibus sordescat, discindunt, eum que sic quasi uesanum et in inpudicicia incontinentem reddunt; tristitia quoque, cum uoluptatem carnis sue+ perficere non potest, ipsum obfuscant.Interdum quoque idem humores in inconuenienti humectatione uenas renum hominis tangunt, ille+ que sic conmote+ uenas surarum illius et ceteras uenas corporis ipsius superflua inundatione inficiunt et, si etiam idem homo superfluis cibis et potibus tunc superhabundauerit, pinguem lepram illi aliquando inferunt, quoniam carnes eius ingrossescunt.Per quod demonstratur quoniam aliquando cogitationes inmunda et lubrica uoluptate hominem tangunt et ad turpem molliciem trahunt fortem que abstinentiam, que+ carnem illius domare deberet, ab eo depellunt et in uoracitatem, que+ libidinis flammas accendit, ipsum molliter inducunt; unde et uelut lepra putredine peccatorum illum inficiunt, quia uoluptati corporis sui non resistit.Nam qui carnem suam per congruentem abstinentiam non macerat, sed eam cum uiciis | et concupiscentiis nutrit, pinguedinem peccatorum sibimet accumulat, et sic coram Deo se in sordibus fetere facit.XuIIII. Quod si prefati humores nec supra modum sicci nec supra modum humidi, sed equali et congruo modo temperati per membra hominis diffunduntur, in corpore suo ille sanus permanet et in scientia siue ad bonum siue ad malum uigens.Quod significat etiam quia, si cogitationes hominis nec nimis in feritate dure+, nec nimis in facilitate lubrice+ sunt, sed quod tam secundum hominem quam secundum Deum in honestate morum bene et decenter composite+ existunt, ipsum in corpore per mansuetudinem quietum in scientia que subtilem reddunt, ita ut nec ad dextram, nec ad sinistram fauorem mundi fugiens declinet, sed quamplurimis uirtutibus suffultus ad celestia gaudia anhelet, ut in Cantico Canticorum scriptum est: Quam pulcri sunt gressus tui in calciamentis, filia principis! Quod sic intellectui patet: Tu, qui in corde tuo delectaris bonis operibus ad Deum anhelando, per que+ spem eterne+ uite+ habes, que+ tibi in gaudio resplendet, uelut cum sol exoritur, pulcherrimos gressus in itinere filii Dei ceteris exhibes, cum mortificationem carnis quasi in calciamentis tibi inponis, nuditatem uidelicet peccatorum tuorum tegens, ubi in bona uoluntate Deum magis quam te diligis.Et tunc etiam anima tua filia principis dicitur, principis scilicet illius qui princeps pacis uocatur, qui etiam antiquum serpentem superans populum suum liberauit, et omnem inimiciciam, que+ inter Deum et hominem fuit, in sanguine suo abluit.Pacem istam angeli in humanitate filii Dei hominibus nunciabant et de ipsa multum gaudebant, quoniam Deus terre+ ita se adiunxerat, ut eum homines in humana forma conspicerent et angeli ipsum hominem et Deum perfecte uiderent.Omnis itaque homo qui Deum timet et diligit uerbis istis deuotionem cordis sui aperiat ea que et ad salutem corporum et animarum hominum, non quidem ab homine, sed per me qui sum prolata sciat. |QuARTA uISIO PRIME+ PARTIS.I. Et uidi firmamentum cum omnibus sibi adherentibus tantam spissitudinem a summo usque ad summum super terram habere, quantam terra a summo usque ad summum habebat.uidi quoque quod superior ignis firmamenti interdum conmotus quasdam squamas uelut fauillas ex se in terram emittebat, que+ sticmata et ulcera hominibus et animalibus et fructibus terre+ inferebant.uidi etiam quod de nigro igne quedam nebula aliquando ad terras descendens uiriditatem terre+ arefaciebat et humiditatem agrorum exsiccabat; sed purus ether et squamis istis et nebule+ huic resistebat, ne supra modum predictis creaturis plagas inferrent.Et etiam uidi quod de forti et albo lucido que ere alia quedam nebula ad terras se interdum extendebat, magnam pestilentiam hominibus et pecoribus incutiens, ita ut exinde multi diuersis infirmitatibus subiacerent, quamplurimi quoque mortem incurrerent; cui tamen nebule+ aquosus er se opponebat, eandem nebulam temperans ne creaturis ultra modum lesionem inferret.uidi quoque quod de tenui ere humor super terram ebulliens uiriditatem terre+ suscitabat omnes que fructus germinando procedere faciebat, et qui etiam quasdam nubes superius ferebat, que+ omnia superiora sustentabant et ab omnibus superioribus confortabantur.In eodem quoque ere quandam nubem candidi coloris uidebam, que+ in utraque parte sui ubi finem habebat hinc et hinc aliis nubibus firmamenti uelut infixa erat, et cuius medietas ut arcus incuruata manens in predictum erem extendebatur.Iterum que audiui uocem de celo dicentem mihi:II. Deus, qui omnia creauit, superiora ita constituit, ut per illa etiam subteriora confirmet et mundet, et in forma hominis illa assignata ad salutem quoque anime+ introducat.Nam uides firmamentum cum omnibus sibi adherentibus tantam spissitudinem a summo usque ad summum super terram habere, quantam terra a summo usque ad summum habet, quia, o homo, | quemadmodum tibi ostenditur et dicitur, firmamentum et terra equalis spissitudinis sunt; et quanta uacuitas eris super terram ad superiora obstacula est, tanta quoque uacuitas eris sub terra ad inferiora obstacula consistit; tanta que uersus austrum uersus que septentrionem inter terram et ibidem opposita obstacula firmamenti uacuitas eris est.Quod designat quia interior spiritus hominis uires suas tam in celestibus quam in terrenis ita manifestat, prout corpus hominis fortitudine sua in eisdem modis uersari contendit.ubi enim anima et corpus in rectitudine sibi consentiunt, superna premia in gaudio uno adipiscuntur.III. uides quoque quod superior ignis firmamenti interdum conmotus quasdam squamas uelut fauillas ex se in terram emittit, que+ sticmata et ulcera hominibus et animalibus et fructibus terre+ inferunt; quoniam Deus firmamentum igne firmauit ne difflueret, ethere alleuiauit ut moueri posset, aquis perfudit ne aresceret, stellis illuminauit ut claresceret, uentis quoque sustinet quatinus cursum suum assidue peragat.In quatuor enim plagis, scilicet in oriente, in austro, in occidente et in septentrione firmamentum ad circumuolutionem per uentos inpellitur.Sed lucidus ignis eius, dum ab humore subterioris aque+ per dispositionem et iudicium Dei superatur, ita ut a recto modo ardoris sui cesset, squamas de ardore feruidas, de aqua humidas ad ultionem emittit, ut supra dictum est.Hoc ostendit quod potentia Dei, spiritum hominis in potestate sua habens, iusto iudicio prouocata ultionem suam peruersis actibus hominum inmittit, ita ut illi confundantur et deiciantur, quia non humanos, sed pecuales mores nullum fructum bonorum operum habentes in se ostendunt.IIII. Et de nigro igne quedam nebula aliquando ad terras descendens uiriditatem terre+ arefacit et humiditatem agrorum exsiccat, quia, cum in eodem igne ardor et frigus per uoluntatem Dei conmouentur, nebula, | quemadmodum prefatum est, descendit; que+ de periculoso ardore fumosa et de nociuo algore humida ad uindictam peccantium existit.Niger enim ignis iste uento austri excitatus ardet, de uento autem aquilonis nimietatem frigoris in grandine habet, sed utrumque uentus orientalis sedat; uentus uero occidentalis in aquoso ere saliens, cum niger ignis interdum conmouetur, periculosam inundationem facit; significans quod etiam de iudiciali examinatione alia uindicta ad carnales concupiscentias se extendens eas in ariditatem contemptus euertit atque pinguedinem earum omnino consumit, quia Deus hoc, quod se ipsi opponit, ad nichilum deducit.u. Sed purus ether et squamis istis et nebule+ huic resistit, ne supra modum creaturis plagas inferant, quia idem ether inter ignes et aquas medius existens puritate et suauitate sua superiora mitigat, subteriora quoque temperat nec plagas de se producit; quoniam, si singula elementa creaturas ferirent nec aliquid illis subueniret, nec durare nec subsistere possent.Aque+ uero secundum diuinam dispositionem aliquando per ignem comprimuntur, ne incongrua effusione diffluant.unde et ille+ quendam fumum emittunt, qui tamen nociuus non est, sicut nec halitus hominis ullum ledit.Idem que fumus conuenienti humore subteriora temperat, ne plagas suas plus quam debent extendant, ut et pura penitentia diuinam ultionem et uindictam mitigat Deum que creature+ sue+ placabilem facit.uI. Et etiam uides quod de forti et albo lucido que ere alia quedam nebula ad terras se interdum extendit, magnam pestilentiam hominibus et pecoribus incutiens, ita ut exinde multi diuersis infirmitatibus subiaceant, quamplurimi quoque mortem incurrant; quia cum de ipso ere nebula, ut prefatum est, interdum procedit, aque+ superiores, quibus idem er pre uicinitate subtus adheret, per uoluntatem Dei a superiori igne supra modum conmouentur, que+ de inquieto ardore nunc feruent, et de pessimo fri|gore, quod in nigro igne est, nunc algent; et sic nebula ab utroque perfusa in utraque parte nociua existit.Plage+ autem iste+ non procedunt, nisi cum peccatis hominum prouocate+ iusto Dei iudicio super ipsos inducuntur, demonstrantes quod de discretione sanctorum operum uindicta ad operationes que+ sine discretione sunt procedit, contritionem hominibus inmoderatam in peccato moderationem non habentibus infligens, ita ut in ipsis ea que+ indiscreta secundum corpus hominis sunt debilitet, et illa que+ ad salutem anime+ discretione carent omnino mortificet.Discretio enim omnia que+ tam corpori quam anime+ utilia sunt temperat.Cui tamen nebule+ aquosus er se opponit, eandem nebulam temperans ne creaturis ultra modum lesionem inferat, quoniam aquositate sua uires fortitudinis illius attenuat; quia sancta opera in exemplis iustorum uindicte+ huic, que+ de discretione procedit, demonstrant quibus modis illa que+ inmoderata sunt feriat.uII. Quod autem de tenui ere humor super terram ebulliens uiriditatem terre suscitat omnes que fructus germinando procedere facit, et qui etiam quasdam nubes superius fert, que+ omnia superiora sustentant et ab omnibus superioribus confortantur; hoc ideo est, quoniam idem tenuis er niuem ex se emittit, que+ quasi uolando in terram sternitur, cum per descensum solis in terra frigus est, quia gutte+ aque de superiore frigore in niuem conuertuntur.In ardore autem ascensus solis idem er rorem super terram cadentem in similitudine faui mellis exsudat, qui de suauitate orientalis uenti in suauem pluuiam interdum liquescit.Et er iste superiora pericula comprimit atque uelut scutum ad defensionem terre+ est (quemadmodum scutum de plurimis ictibus uirum defendit), atque de suauissimo et temperato calore solis rorem benedictionis, quem Iacob filio suo dedit, super terram emittit.Interdum que er iste de ascensione aque+ et de humiditate roris fumat, quod tamen nociuum non est, sed unamquamque fructuositatem terre+ lambit, ipsam a squalido | fetore mundans, a quo per aliquam tempestatem tacta est.uIII. Ipse quoque predictas nubes, que+ interdum lucide+ et interdum umbrose+ sunt, super se portat et sustentat, que+ uelut singulares mammas habent, per quas pluuiam in terram mittunt, quemadmodum de mammis lac extrahitur; iste+ que aliquando ad superiora se extendunt et de singulis uim accipiunt.Per ignem enim confortantur, ethere alleuiantur, aquis perfunduntur ac frigore coagulantur, ne sparsio pluuie+ per singulas mammas supra modum grossa super terram diffundatur.Sed et eedem nubes speculositas illa sunt, quam homines celum nominant, quoniam localia instituta solis, lune+ et stellarum per eas quasi forme+ alique+ per speculum uidentur, ita ut homines constitutionem illorum se uidere existiment; quod tamen ita non est, quia ipse+ nubes officia tantum earundem constellationum uelut in umbraculo speculi ostendunt atque quemadmodum aqua fluunt, in qua omnia opposita conspiciuntur; designantes quia de recto desiderio fidelis hominis cogitatio ad fructiferam utilitatem bona opera proferentem exiens, uiriditatem illius tangit, quatinus multiplices fructus sanctitatis producat et mentes hominum ad celestia eleuet, ita ut ad illa anhelent et ab ipsis roborentur; quia, dum homo recto desiderio ad fructum bonorum operum tendit, terrena despicit se que illis que+ sursum in celestibus sunt ita infigit, ut se uelut homo non sit totum inmutatum ostendat.uIIII. In eodem quoque ere quandam nubem candidi coloris uides, que+ in utraque parte sui, ubi finem habet, hinc et hinc aliis nubibus firmamenti uelut infixa est, et cuius medietas ut arcus incuruata manens in predictum erem extenditur; quoniam in eisdem nubibus, quas er iste superius ferendo sustentat, alia nubes uelut lacteum colorem habens dirigitur, que+ eundem erem firmat, sicut columpna domum sustentat; quemadmodum et in prefato ordine recti desiderii mentes quorundam hominum ita constituti sunt, ut tam | in secularibus quam in spiritalibus causis mercedem finis operum suorum prestolentur, quia et terrena et celestia negotia, quatinus superno iudici placeant, perficiunt; et quamuis perfectio mentium ipsorum aliquando fragilitatem carnis uelut incuruata sentiat, in recto tamen desiderio perseuerat, ut etiam seruus meus Iob ostendit, dicens:X. Et tenebit iustus uiam suam, et mundus manibus addet fortitudinem.Quod sic intellectui patet: Homo qui iusticiam diligit itinera rectitudinis conatu fortitudinis tenebit, et qui a sordibus mundus existit bonis operibus acquiret sanctitatem, cum se a malis abstinens ad omne quod Deo placet se conuertit; quatinus uitam illam, que+ sine fine est, adipiscatur.Iustus enim sapientiam capit, et sapientia in racionalitate illa est, que+ uitale et mortale scit et recta itinera docet.Obcecatio autem cordis, que+ ex gustu carnis exoritur, puram scientiam obnubilat, cum secundum uoluntatem suam que+cumque uult se facere posse temptat.unde et tamdiu cecatur, quousque ipsamet uulnera sua sentiat, ita ut sibimetipsi displiceat, reputans quomodo stare possit, si a Deo recesserit.XI. In his cogitationibus homo omnipotentem Deum sicut sigillum inspiciat, omnia miracula et signa ipsius affirmando atque in similitudine firmamenti domum suam hoc modo confortando, quo per nullum terrorem seu timoris seu amoris a Deo auellatur.Firmamentum itaque Deus in scabellum troni sui posuit, illud que circueuntem circulum habet in similitudine potentie+ Dei, que+ nec inicium nec finem habet, quemadmodum nullus intueri potest ubi circuiens rota incipiat uel finiatur.Tronus etenim Dei eternitas ipsius est, in qua solus sedet; omnes que uiuentes scintille+ radii splendoris eius sunt, uelut radii solis ab ipso procedunt.Et quomodo Deus uita esse cognosceretur, nisi per uitalia, que+ ipsum glorificarent, quoniam gloriam ipsius laudantes ab ipso processerunt?Quapropter uiuentes et ardentes scintillas ad claritatem uultus sui posuit, que+ ipsum nec inicium nec finem habere conspiciunt; | et ideo nullum tedium aspicere in eum habentes studiose absque fastidio ipsum intuentur; nec studium hoc umquam preteribit.Quomodo autem cognosceretur quia solus eternus est, si ab angelis ita non consideraretur?Quod si scintillas istas non haberet, quomodo gloria eius plena appareret?Et quomodo eternus esse innotesceret, si nulla claritas ab ipso procederet?Nulla enim creatura est quin aliquem radium habeat, uidelicet aut uiriditatem aut semina aut flores aut pulcritudinem; alioquin creatura non esset.Sed et si Deus possibilitatem omnia facere non haberet, ubi esset potentia ipsius?XII. Omnem quippe pulcritudinem operum possibilitatis sue+ Deus in primo angelo signauit, ipsum que stellis et pulcritudine uiriditatis omni que genere fulgentium lapidum quasi stellatum celum ornauit et eum Luciferum nominauit; quoniam ab ipso, qui solus eternus est, lucem portauit.Ego enim qui sum in tribus parietibus opera mea ostendi, uidelicet in oriente, in austro et in occidente; quartum autem parietem in septentrione uacuum dimisi, in quo nec sol nec luna lucet.Quapropter et in illa plaga extra firmamentum infernus est, qui nec superius tectum nec inferius fundum habet; et etiam ibi tenebre+ existentes ministerium omnium lucidorum laudis mee+ sunt; quia quomodo lux cognosceretur, nisi per tenebras?Et quomodo tenebre+ scirentur, nisi per radiantem fulgorem ministrorum meorum?Si hoc non esset, potestas mea plenitudine careret, ita ut omnia miracula mea non nominarentur.Sed nunc potestas mea plena et perfecta est, nec ullus defectus in miraculis meis est.Quoniam enim lumen absque tenebris est, ideo lux nominatur.uiuens quippe oculus est lux, cecitas autem tenebre+ sunt.In his etenim duabus partibus omnia cognoscuntur, siue bona siue mala sint: per lucem quidem opera Dei, per tenebras uero fuga a Deo, que+ lucem non tangit, in illis scilicet, qui per superbam partem ipsum confiteri nolunt.XIII. Innumerabilis quidem turba scintillarum, que+ primo perdito angelo aderant, in fulgore omnium ornamentorum eius resplenduit, uelut mundus per lucem illustratur.At cum | ille sensit quia in omni ornatu suo Deo seruire deberet, ab amore ipsius secessit atque in tenebras tetendit, et intra se dixit: ualde gloriosum mihi est, ut a meipso operer et opera faciam, quemadmodum Deum facere uideo.Cui omnis comitatus ipsius consensit, dicens: Thronum domini nostri ad aquilonem contra altissimum ponemus.Atque intra se deliberabant quod cum ministris Dei errorem et scisma semper facere uellent, quia dominus ipsorum tante+ potentie+ tante+ que magnificentie+ foret, quante+ altissimus illorum.Tunc oculi unice+ eternitatis inflammati sunt, et ipsa in magno tonitruo insonuit, atque per ministeria angelorum primum transgressorem cum omni exercitu suo deiecit.Et angeli Dei in uoce tonitrui clamabant: Que+ iniqua presumptio Deo creatori nostro, qui a seipso est, equari potest?Quia autem tu, qui ex precepto ipsius es, hanc estimationem in te habuisti, ut ei similis esse uelles, in ruinam ibis.Qui statim cum ceteris sibi adherentibus in locum predictarum tenebrarum quasi uehemens plumbum retrorsum corruit, quoniam contra Deum preliator esse uoluit, cuius opera in tenebras lucere non uidit.XIIII. Quapropter ipse Deus manifestum prelium contra illum fecit, ita scilicet, ut ad indumentum suum, quod in scientia sua absque inicio habuerat, respiceret; in quo eum Sathan, qui ab eo fugerat, numquam perfecte intueri poterit, donec omne prelium suum aduersus illum perfecerit; et tunc ipsum in maximo dolore confusionis sue+ uidebit, cum ab eodem iusto iudice in fine seculorum totus confundetur.Et in antiquo consilio suo, quod semper cum ipso fuit, ordinauit quomodo opus illud perficeret, et de lutulenta terra hominem formauit, sicut formam illius ante euum ordinauerat, quemadmodum cor hominis racionalitatem in se claudit et omnia sonantia uerba ordinat, que+ postmodum emittit.Sic etiam Deus in uerbo suo fecit, cum omnia crearet, quoniam in patre uerbum, quod filius eius est, latuit, uelut cor in homine latet.Et Deus ad imaginem et similitudinem suam formam hominis fecit, | quia etiam ut forma illius sanctam diuinitatem tegeret uoluit; ideo que et omnes creaturas in homine signauit, quemadmodum etiam omnis creatura per uerbum suum processit.In capite itaque hominis, uidelicet in circueunte rota cerebri, uertex est, ad quem scala posita est, que+ gradus ascensionis habet, scilicet oculis uidendo, auribus audiendo, naribus odorando, ore loquendo; in quibus homo omnes creaturas uidet, cognoscit, discernit, diuidit et nominat.Deus enim hominem formauit eum que cum uiuenti spiramine, quod anima est, uiuificauit, carne quoque et sanguine coagulauit et ossibus exaggerans firmauit, quemadmodum terra per lapides firmata est; quia sicut terra sine lapidibus non est, ita nec homo sine ossibus esse posset.Firmamentum etiam solem, lunam et stellas absque locorum suorum constitutionibus, in quibus cursum suum peragunt, non habet, quoniam constellationes iste sine designatione locorum suorum nequaquam firmari possent; unde omnia eorum loca recta mensura constituta sunt, quatinus circulus rote+ firmamenti recte circuire ualeat, sicut etiam omnia hec in forma hominis signata sunt, quamuis non eo ordine nec ea perfectione ut in superioribus existunt.Xu. He+c quoque ad animam prospiciunt.Summitas namque capitis inceptionem operis anime+ designat, que+ cum circueunte racionalitate omne opus hominis disponit et ordinat, et ipsa anima ut uertex existens ea in corpore hominis discernit, que+ corpus postulat et desiderat; illa que operatur quatuor gradus ascendendo et descendendo, qui sunt uisus, auditus, odoratus et gustus, in quibus etiam creaturas intelligit et sentit, atque carneum uas eius cum ipsa ad creaturas se extendit, illas secundum uelle suum sibi attrahens.Cum omni etiam crescente creatura uelut er in omnibus desideriis corporis ea perficiendo uolat, atque in cognitione nominum creaturarum secundum corpus seu in amorem seu in odium illarum eleuatur.Nam longitudo stature hominis latitudo que ipsius brachiis et manibus equaliter | a pectore extensis equales sunt, quemadmodum etiam firmamentum equalem longitudinem et latitudinem habet, quia etiam per mensuram longitudinis et latitudinis hominis, que+ in ipso equales sunt, scientia boni et mali intelligitur, que+ in utilitate bonum, in inutilitate uero malum scit.Per gustum enim carnis et sanguinis et ceterorum membrorum anima irretitur, sicut et per uenatorem bestia capitur; ita ut anima uix suspirare possit antequam corpus concupiscentias suas perficiat, et postmodum corpus multociens se cum suspirare facit.XuI. Sed et in rotunditate capitis hominis rotunditas firmamenti ostenditur et in recta equali que mensura eiusdem capitis recta et equalis mensura firmamenti demonstratur, quia idem caput rectam mensuram ubique habet, ut etiam firmamentum equali mensura constitutum est, quatinus ex omni parte rectum circuitum habere possit et ne ulla pars eius partem alteram iniusto modo excedat.Deus enim hominem secundum firmamentum plasmauit et fortitudinem illius cum uiribus elementorum confortauit, uires que ipsorum interiora hominis consolidant, ita ut homo illas spirando inducat et emittat, uelut sol, qui mundum illuminat, radios suos de se expandit iterum que ad se retrahit.Sic etiam rotunditas et equalitas capitis hominis designat quoniam anima secundum uoluntatem carnis operatur in peccatis, et iterum in suspiriis eadem anima ad iusticiam se reparat; unde et in hoc equalitas est, quia sicut in delictis delectata est, ita et pro illis dolendo se affligit; et hoc per uerecundiam habet.Anima quippe in uerecundia stat nec in peccatis delectatur, sed per gustum carnis illa cum carne operatur, quia, cum homo in peccatis usque ad tedium illorum uixerit, per uerecundiam anime+ multociens superata ab illis reuocatur, quemadmodum etiam anima per naturam carnis uincitur; et ideo etiam quamdiu corpus et anima simul uiuunt, tamdiu fortem conflictum simul habent, quoniam unde caro in peccatis delectatur, inde anima dolet.Et ex hoc malignis spiritibus magna confusio est, quia ipsi in animabus iustorum penitentiam | numquam delere potuerunt, cum ipsi in casu suo propter magnum odium, quod contra Deum habent, nunquam penitendo considerent quid fecerint.In his enim modis anima rotunditatem et equalitatem in se ostendit, quoniam scientia boni scientie+ mali repugnat, et scientia mali scientie+ boni resistit.Nam alia ab alia probatur.Sed scientia boni ut plena luna est, quando bene operando carnem superat; cum autem ipsa superatur, tunc est ut luna que+ in defectu est, cuius circulus umbrosus uidetur.XuII. In capite quoque hominis tria superiora elementa designata sunt, scilicet a superficie caluarie+ usque ad frontem lucidus ignis cum subteriori nigro igne; a fronte autem usque ad extremitatem nasi purus ether; et de naso usque ad guttur aquosus er cum sibi supposito forti et albo lucido que ere.Et loca ista equali mensura ab inuicem discreta sunt, quemadmodum et densitas superioris ignis cum nigro igne, densitas etiam puri etheris necnon densitas aquosi eris cum forti et albo lucido que ere equalis mensure+ existunt.Nam et in anima tres uires sunt, uidelicet comprehensio, qua in potentia Dei celestia et terrestria comprehendit; et intelligentia, qua plurima intelligit, cum etiam peccata mala esse nouit, ubi ea per penitentiam negligit; ac motio, qua in se ubique mouetur cum sancta opera in exemplis iustorum cum habitaculo suo perficit; comprehensio que ista et intelligentia ad motionem anime+ se in unum coniungunt, ita ut, si anima plus comprehenderet quam intelligere aut mouere posset, in iniusta mensura esset.Atque e+edem uires in anima hoc modo unanimes sunt nec alia aliam excedit.Comprehensio enim anime+ totum corpus cum omnibus appenditiis suis circumdat; omnia scilicet in ipso recta mensura mouens ad illa, que+ caro sentiendo et gustando concupiscit, uelut fabricator edificium suum hominibus ad habitandum recte metitur; corpus que per animam mouetur, nec anima omittere potest quin corpus ad diuersa opera moueat; quia intelligit illa que+ caro concupiscit, quoniam et caro per eam uiuit.| Et anima uita existens etiam uiuens ignis in corpore est; corpus autem factum opus et ideo se continere non ualet quin in duabus uiis operetur, uidelicet aut secundum gustum carnis aut secundum desiderium anime+.Bonum autem opus anime+ quasi pulcherrimum edificium coram Deo et angelis eius est, sed malum opus illius uelut edificium ex luto factum et plurimo stercore infectum apparet.Quapropter et anima que+ bona opera facit ab angelis Dei laudatur, et que+ mala opera secundum gustum carnis operatur a laude repudiatur.Sed et in recta equali que mensura, que+ a summo capitis hominis in ante usque ad supercilia et usque in utramque aurem eius et retro usque ad inicium colli ipsius est, equalis densitas elementorum cum sibi adherentibus constitutionibus designatur.Hoc etiam modo pares in anima tres uires sunt, id est exspiratio, scientia et sensus, cum quibus perficit opera sua.Per exspirationem enim he+c incipit que+ facere potest, et hoc quasi anterior pars capitis est; atque per scientiam uelut ad utramque aurem se dilatat; et per sensum quasi retro usque ad inicium colli se reflectit.Iste namque uires hoc modo equales sunt, scilicet quoniam anima exspirando non plus facere incipit quam scientia comprehendere aut quam sensus sufferre possit, et sic unanimiter operantur, quia nulla istarum aliam excedit, quemadmodum et caput rectam mensuram habet.XuIII. Superius quoque ac inferius labium, que+ utraque pariter flecma capitis et uentris eiciunt, in ore hominis unius mensure+ sunt, sicut etiam niger ignis purgationem in uindicta Dei faciens fortis que et albus lucidus que er illa temperando moderans equalis densitatis sunt.Quod etiam in mensura, que+ ab aure hominis ad alteram aurem a retro per obliquum capitis et a foraminibus aurium usque ad humeros, ab humeris quoque ad finem gutturis equaliter procedit, manifestatur.In his ergo ostenditur quod homo et in superioribus, id est in celestibus, et in inferioribus, uidelicet in terrenis, mala tam anime+ quam corporis de se abiciens ore suo Deum equali studio laudare debeat, | quoniam ipse conseruator et animarum et corporum est.Quod etiam ab aure ad alteram aurem et ab auribus ad humeros atque ab humeris ad finem gutturis una mensura, ut predictum est, existens, significat quod homo precepta Dei auribus percipiens humeris que suis illa fideliter inponens et quasi gutture suo ea in se trahens, in omnibus equalem et discretum modum habere debet, quatinus ad equitatem illam perueniat, ubi nulla tortitudo est.Nam quamdiu corpus peccat, tamdiu anima in corpore peccatis dedito conturbatur; et quantum corpus per abstinentiam in penitentia affligitur, tantum anima de premio eterne+ glorie+ gaudet; quoniam sicut homo initium operum suorum inspicit, ita etiam finem eorum et merita diligenter consideret.Anima itaque a Deo in formam hominis mittitur, quatinus eadem forma per ipsam uiuificetur; et quia a creatore suo se uenisse sentit, idcirco etiam homo tam in secta aliqua quam in fide recta positus Deum nominat, quoniam hoc ex bonis uiribus anime+ sibi insitum habet.Quapropter et ipse nomen Dei querendo in altitudinem ascendit atque per quandam legem disciplinam excribrat, qua illum quem nominat ueneretur.Sed et anima iudicium Dei supra preuaricationem legis casurum cognoscit; unde et pro criminibus suis, que+ thesaurizauit cum dolore, tegmen suum aliquando lacrimas educere facit, sicut etiam flecma per labia eicitur; atque cum dolore isto corpus in quo latet ita capit, ut illud de iniustis operibus suis erubescere faciat.Attamen corpus gustum carnis sequitur anime+ que multociens resistit, ne in altitudinem illam ascendat in qua Deum sentit, et eam sic excecat; sed tamen ita opprimere non ualet, quin pro peccatis doleat, quamuis homo in ipsis delectetur; et huiusmodi penitentiam maligni spiritus numquam habuerunt; unde et ualde erubescunt, quia eam homini abstrahere non possunt.XuIIII. Et anima duas uires habet, quibus laborem et quietem studiorum suorum equali fortitudine temperat, ita ut cum altera in altitudinem Deum sentiendo | ascendat, et cum altera totum corpus in quo est possideat, in illo operando; quia in corpore operari delectatur, quoniam illud a Deo formatum est et ipsa opus corporis ad perficiendum uelox est.Ipsa etiam in cerebrum et in cor ac in sanguinem et in medullam et in totum corpus illud implendo ascendit, nec illud ultra nec plus quam possibilitas ipsius corporis ualet leuat, quia quamuis anima in corpore manens plurima bona operari studeat, plus tamen procedere non potest quam diuina gratia ei concedit.Ipsa quoque multociens secundum gustum carnis tamdiu operatur, quousque sanguis per fatigationem in uenis aliquantum exsiccetur et sudor per medullam emittatur; et tunc per quietem se subtrahit, usque dum sanguinem carnis calefaciat et medullam repleat.Et sic corpus ad uigilandum excitat et ad laborem recreat, quia, dum aliquando carnalibus concupiscentiis insistit, tedium illarum sepius incurrit; sed dum exinde uires suas reparauerit, ad seruicium Dei se totam reflectit.Cum autem secundum desideria sua operatur ad Deum se leuans, uerba Dauid sequitur, qui me inspirante dicit:XX. Sub umbra alarum tuarum protege me, a facie impiorum qui me afflixerunt.Quod sic intellectui patet: Tu, qui defensor omnium fidelium es, sub quiete fortissimarum uirium tuarum defende me, qui sub potentia tua sum te adorans, te colens, et non ad alienum et illusorem deum respiciens, et libera me a pessimis et turpissimis concupiscentiis malignorum spirituum, que+ in delectatione carnis me affligunt.unde et anima in perfectione huius uictorie+ dicit: O caro et o membra, in quibus habito, quamplurimum gaudeo quoniam in uos missa sum, quia cum mihi consentitis, ad eterna premia me mittitis.Anima autem que+ sentit quod praua opera ipsam tangant sic dicit merendo: Ach~al, quia in huiusmodi habitaculum missa sum, quod in umbram mortis me trahit, quoniam delectatio eius quemadmodum molendinum me circuire facit et opera mortis operari.XXI. Et totum corpus hominis capiti suo adiunctum est, sicut et terra cum omnibus appenditiis suis firmamento adheret; atque homo per sensualitatem capitis totus regitur, quemadmodum et per firmamentum que+que officia terre+ complentur.Ita etiam eodem modo experientia celestium et | terrestrium anime+ adest, et racionalitas, qua celestia et terrestria sentit, ipsi infixa est.Nam et sicut uerbum Dei omnia pertransiuit creando, ita et anima totum corpus pertransit cum ipso operando.Anima quoque uiriditas carnis est, quoniam corpus hominis per illam crescit et proficit, quemadmodum terra per humiditatem fructifera est; et etiam eadem anima humiditas corporis est, quia illud humectat ne arescat, sicut imber terram infundit.Si enim humiditas imbrium recte et ordinate et non superflue descendat, eam germinare facit; si autem inordinate defluat, illam suffocando cum germine suo destruit.Ab anima quippe uires que+dam corpus hominis uiuificando procedunt, quemadmodum humiditas ab aqua; quapropter et anima cum corpore operari delectatur.Quod si homo secundum desiderium anime+ operatur, omnia opera eius bona fiunt; si uero secundum carnem, mala erunt.Caro namque humiditatem per animam exsudat, quoniam spiramen anime+ carnem mouet secundum quod natura ipsius expostulat; homo que ex spiramine anime+ desiderium ad que+que habet.Nam anima ad celestia ascendit et sentiendo cognoscit qualiter que+libet opera secundum merita ipsorum iudicet; et ut per sensualitatem corporis totum corpus regitur, sic et racionalis anima omnia opera membrorum hominis ad se colligit, considerando quod secundum desideria sua operari possint; et hoc modo membra hominis, quemadmodum humiditas terram, germinare facit, quia per totum corpus hominis sicut humiditas per totam terram diffusa est.Et ut terra utilia et inutilia germinat, ita et homo suspirium sursum et gustum peccati in se habet.XXII. A superiori etiam summitate uasis cerebri usque ad ultimam extremitatem frontis hominis septem loca equali mensura a se discernuntur, per que+ septem planete+ equali spacio a se in firmamento distantes signati sunt; ita ut in predicta summitate summus planeta notetur et in prefata | frontis extremitate luna ostendatur et in medio spacio istorum sol demonstretur; reliquis planetis ex utraque parte loci huius, scilicet duobus superius, duobus quoque inferius in eundem locum notatis et a se et a termino loci solis et aliorum planetarum pari mensura a se distantibus; quoniam spacia he+c in capite hominis equali mensura a se differunt, sicut et planete+ isti in firmamento equa mensura spaciorum a se distant.Et in summitate capitis summus planeta signatur, quia ipse aliis ampliorem circulum circuitionis habet; fronti autem luna inponitur, quoniam ut in fronte hominis uerecundia notatur, ita etiam in luna, que+ in aperto uelut frons apparet, tempora et qualitates temporum discernuntur.In medio autem horum sol locatur, quoniam ipse quasi princeps aliorum est super se planetarum, duorum defensionem uelut scutum contra superiorem ignem habens; sub se uero aliorum duorum sustentationem tam sui quam lune+ retinens.Sed quanto spacio summus planeta in superiori gradu suo a sole distat, tanto etiam luna in infimo gradu circuitus sui ab ipso differt, aliis equalia spacia, ut supra dictum est, inter se habentibus.Superior itaque et inferior pars firmamenti ut crater tornatilis rotunda est, in superiori que rotunditate sol positus est, qui idem firmamentum superius inferius que pertransit splendorem que suum emittit, uelut et uinum de cratere funditur.He+c autem designant quoniam anima in humano corpore ab inceptione operum suorum usque ad finitionem eorum septem dona Sancti Spiritus equali studio uenerari debet, ita ut in initio operationis sue+ sapientiam adeat et in fine eius timorem habeat et ut in medio illius fortitudinem ponat, intellectu et consilio in celestibus se muniens, scientia quoque et pietate in terrenis se circumdans, que+ pari deuotione illi in auxilium sui amplectenda sunt.Proinde curandum illi, id est anime+, ut primitus sapienter se dilatet, in ultimo autem timide cum uerecundia se constringat, et inter he+c fortitudine se cum decore intellectus et consilii exornet atque etiam scientia et pietate, ut supra dictum est, se communiat.Et unumquodque istorum alii se coniungit, quodlibet opus | bonum in honestate perficiendo.Spiritus enim sapientie+ spiritus que fortitudinis ac spiritus timoris Domini animam hominis hoc modo imbuunt, ut in uera fortitudine sapienter incedat et in illa timorem habeat et etiam in aliis eiusmodi quinque donis equo animo ad supernum creatorem se contineat.Motus enim racionalis anime+ et opus corporis cum quinque sensibus eius, quod totus homo est, parem modum habent, quoniam anima corpus non plus mouet quam illud operari potest, nec corpus plus operatur quam per animam mouetur; nec discreti sensus hominis ab inuicem se separant, sed in alta fortitudine ad inuicem se continent et totum hominem tam in superioribus quam in inferioribus ad que+libet bona elucidant.XXIII. Cerebrum quoque hominis in tribus cellulis constans nec plures habens, humiditati etiam subiacens omni que corpori sensibilitatem uiriditatem que prebens, uires solis demonstrat, qui orientalem et australem occidentalem que plagam perlustrat.Septentrionalem autem deuitat; atque terre+ uiriditatem per bonam suauitatem roris et pluuiarum multociens inmittit et creaturas totius orbis uirtute sua temperando confortat; quia etiam cerebrum in fortitudine caluarie+ continetur, ut etiam uires solis ardore superioris lucidi ignis roborantur.Cum autem sol cursum suum in longitudine dierum facit, maius periculum ab igne suo in terra est quam cum se declinat, quasi faciem suam abscondat.Nam cum se declinat, aque+ cum sideribus ipsi occurrunt eum que cum ere sustentant; sed ipse hoc modo sub scabellum pedum Domini descendens ibi in statu suo permanet; et omnia que+ subtus terram sunt regit, quemadmodum gallina pullos suos fouet; ac deinde per letum diem super terram ascendens cuncta que+ super illam sunt confortat, uelut etiam gallina pullos suos de ouis prouocat.Et homo in die operatur et in nocte dormit, ut sol predictis duobus modis super terram et subtus terra operatur, | dum in die super terram lucet et in nocte cum descensu illius terra superius obtenebratur.Sed et sicut per uires anime+ caro hominis in defectu suo reuiuiscit (quoniam ipsa carnem et sanguinem illius sustinet, ne deficiat), ita etiam de igne solis luna accenditur quociens deficit.XXIIII. Sic quoque anima scienter in uiribus suis corpus hominis regit, cum ille in bonitate et perfectione et sanctitate intelligit et sentit et scit ea que+ ad Deum pertinent, uerum Deum in Trinitate colens nec alium deum in fallacia querens; sicut etiam e+edem uires anime+ se in unum coniungunt simul operantes.Que+ cum spiritu fortitudinis ita tangitur, ut initium operum perfectionem que eorum cum fine ipsorum ubique contempletur, ab illis que+ mala sunt declinat et sic corpori, in quo habitat, suauitatem supernorum donorum inducit, per que+ omnia membra illius ad honestatem imbuit, quoniam uires eius per fortitudinem potestatis Dei in unum coadunate+ sunt.Sed cum eadem fortitudo animam hoc modo roborat, dominio illius totum corpus hominis seruire facit, ita ut illud lacrimas cum gemitibus multociens educat; et tunc ipsum hominem in tanta humilitate et quiete continet, ut et in secularibus et in spiritalibus se regere ualeat, in omnibus bonis decenter instructus.unde etiam anima ipsius per bonum studium uelut in die bona operando in altum ascendit, sed dum concupiscentie+ carnis consentiendo superatur, quasi in nocte sopore deprimitur, nunc quidem fortitudine se muniens, nunc autem desidiam sibi coniungens.Per bonum namque studium uelut dies est omnia considerando, per desidiam uero quasi nox nihil preuidendo; sed sicut nox per lunam aliquando illuminatur ea que subtracta iterum obtenebratur, sic opera hominis permixta sunt, ita ut nunc lucida, nunc obscura existant.Cum enim anima per corpus coacta malum cum ipso operatur, tunc uirtus ipsius luce ueritatis carens obtenebratur; sed cum deinde in peccatis se grauari senserit, contra uoluntatem carnis se sursum tollit, carnem affligendo et que+que mala opera ipsi improperando.Sic que lux beatitudinis nocte peccatorum superata exoritur, ita ut per animam mala scientia cum carne superetur et caro in peni|tentia et emendatione prauorum operum deinde castigetur.Et cum caro hoc modo constringitur, anima quoque illam se cum celestia appetere facit, quia spiritu fortitudinis se cum roboratam timori Domini etiam celeriter illam subicit.Anima quippe carnem adiuuat et caro animam, quia per animam et per carnem unumquodque opus perficitur; unde etiam anima cum carne bona et sancta opera faciendo reuiuiscit.Sed caro multociens tedium patitur, quando cum anima operatur; quapropter anima tunc carni condescendit illam que in aliquo opere delectari permittit, quemadmodum mater flentem infantem ridere facit.Atque hoc modo caro cum anima aliqua bona opera, quibusdam tamen peccatis intermixta, operatur, quod anima tolerat ne caro obruatur; quoniam sicut caro per animam uiuit, ita etiam anima cum carne bona operando reuiuiscit, quia in opere manuum Domini collocata est.Sicut enim sol noctem superando usque ad mediam diem ascendit, ita quoque homo praua opera uitando sursum incedit; et quemadmodum sol post mediam diem inclinatur, sic et anima carni consentit; et ut luna per solem reaccenditur, ne deficiat, ita et uiribus anime+ caro hominis sustentatur, ne in interitum eat.XXu. Et quoniam cerebrum humidum est et lene frigus habet, omnes uene+ cuncta que membra corporis calorem ei subministrant; sic etiam soli, qui interdum rorem et pluuiam ad terras descendere facit, omnia superiora in igne lucentia, ne in calore deficiat, ignem subministrando ei assistunt.Sed et quia humore humectatur calore que confortatur, totum corpus sustentat et regit, quemadmodum humor et calor coniuncti omnem terram germinare faciunt.De corde enim et pulmone et iecore et de omnibus uisceribus hominis humiditas ad cerebrum ascendit illud que adimplet; et cerebro humiditate istorum adimpleto de eadem humiditate aliquid ad reliqua interiora descendit ea que replere festinat.Similiter scientia anime+ humiditatem lacrimarum educit, cum peccata in ipsa frigescunt, et tenor rectitudinis cum ceteris bonis operibus calorem | supernorum desideriorum ei infert, uelut etiam fortitudini, que+ humectationem sanctitatis cuilibet fideli homini inmittit, relique+ uirtutes in adiutorio subueniunt.Et cum tali modo anima rore et calore Sancti Spiritus infunditur, carnem sibi subicit eam que Deo se cum seruire cogit.De bonis itaque cogitationibus et rectis confessionibus, de utilitate iusticie+ atque plenitudine interiorum desideriorum uiror sanctitatis ad scientiam anime+ tendit illam que ita confortat, ut etiam per eundem uirorem totus homo contra omnia aduersa tantis tuitionibus pacientie+ muniatur, quatinus deinceps in diuersa uiciorum moueri non possit.Sicut enim superiora sydera soli ignem ministrant, ita quoque omnia interiora hominis anime+ uires ad officia sua afferunt; et dum illa ad perficiendum iusticiam peccata neglexerit, cum racionalitate sursum ascendit; sed cum deinde corpus in defectu esse senserit, illi condescendit, ne deficiat.Ipsa namque uiuens spiraculum est, totum corpus hominis excitando; sed tamen delectationi carnis contra uoluntatem suam multociens subiacet.Et in bono persistere uolens uelut sol est; caro autem in gustu suo permanens quasi luna est, unde cum ipsa peccando deficit, quemadmodum luna detrimentum sentit; sed tamen eadem anima contra uoluntatem carnis quasi sol se sursum sepius erigit; et ita homo per querelam ipsius hoc modo resurgit, sicut et luna per solem reaccenditur.Per humiditatem itaque caro in peccatis delectatur, et per calorem penitendo luget, quia humiditas ex carne et calor ex anima est; atque per he+c duo omne opus, scilicet malum et bonum, perficitur, quemadmodum et per ea fortitudo terre+ omnia, inutilia et utilia, germinat.Conflictus etenim iste in homine est, uidelicet quia caro in peccatis delectatur et anima in ipsis affligitur, ita ut carne et anima omnia opera hominis perficiantur; quoniam anime+ mala displicent que+ carni placent, quia caro mortalis est, anima uero inmortalis; anima que absque carne uiuit, caro autem sine anima uiuere non potest.Anima nempe racionale | spiramen est atque in habitaculo cordis sapientia ipsius est, qua omnia computat et disponit, uelut paterfamilias in domo suo omnes res suas ordinat; atque inde etiam habet prudentiam, qua uasi suo cuncta utilia recte constituit, sicut et cor a pulmone tegitur; et ex hoc quoque discretionem ad se colligit omnia iuste diuidendo, ut etiam uiscera hominis recte et discrete sibi coniuncta sunt.Nam anima ignea est, unde et omnia itinera que+ cordi deputat calefacit et in unum coquit, insimul ea retinens ne alia ab aliis disiungantur, ea que implens ne ulli eorum quicquam desit; atque sic etiam cum sapientia in cogitationibus prudenter omnia officia corporis ordinat, in bona quoque et sancta intentione per fidem ad Deum ascendens, quoniam ab ipso se missam cognoscit.Sicut enim humiditas ab inferioribus corporis ad cerebrum ascendit, ita et anima cum sancto desiderio Deum cognoscendo omnia officia corporis hominis sursum trahit; et ut iterum eadem humiditas descendit inferiora corporis implendo, sic etiam anima corpori condescendit, ne officia illius in offensione Dei operentur.XXuI. Cerebrum etiam impletum ex se reuma spumat uiscera que, cum impleta fuerint, egestionem faciunt; et ista frequenter in homine sunt, sicut et humor et calor super terram descendunt eam que germinare faciunt; sed postquam fructus ipsius maturitatem pleniter acceperint, humor et calor sursum retrahuntur.Quapropter in inicio frigoris, cum hiemps appropinquare uidetur, er sursum tendit et de calore solis aliqua parte coagulatur, qui sicut fila se prolongando uolat, et tunc etiam de superiori humiditate terra mollescit et sordidam spumam euomit.Similiter cum officia carnis implentur, caro sudorem emittit et sic in ipsa delectatio exoritur, et deinde homo per gustum delectationis operari incipit.Sed cum anima in scientia sua senserit secundum uoluntatem et concupiscentiam carnis se opera fecisse, carni multociens afflictionem peccatorum inspirat, quia malum operata est; et deinde a concupiscentia carnis se | subtrahit, ne peccatum sciat; et ita etiam corpus optat a peccatis abstinere.Et anima nequaquam omittit quin corpus affligat et asperitatem de factis peccatis ei inferat; et ideo in afflictione homo semper est, ita scilicet ut anima querelam contra carnem habeat et caro delectationem nutriat, quapropter et in opere peccati uelut in egestione malum cognoscitur.Anima quippe multociens in delectatione carnis operatur, quam postea repudiat, sicut etiam humore et calore terra tacta inutiles et utiles herbas germinat.Ac etiam cum peccatorum diuturna consuetudo peccata homini infesta facit, tunc anima corpori multociens inspirat quatinus penitentiam illorum a Deo querat, uelut etiam humor et calor sursum sepius retrahuntur; et sic in medio istorum homo et malum et bonum operatur.Aliquando etiam, cum caro hominis delectationem suam inspicit, anima ad calorem racionalitatis se extendit, quamuis per terrenam inhabitationem sepius impediatur; quoniam, cum per fortitudinem corpus coagulationem conceptionis sue+ retractat peccando, tunc racionalis anima refrigescit carni consentiendo.Sed tamen deinde eadem anima ad racionalitatem se sursum extendit, cui et praua opera exponens cor hominis etiam tangit et illud gemere et lacrimari facit; et hoc modo carnem superat, ita ut corpus pre uiribus anime+ effectum peccatorum non perficiat, sed de superiore rore Sancti Spiritus tactum pristinam duriciam deponat et peccata sua considerans illa quasi pro luto computet.XXuII. uas itaque cerebri, quod cum fronte ad oculos extenditur, superiorem ignem notat, sub quo sol ardet, cuius ignis cum leni humiditate aquosi eris permixtus est; idem que humor punctum est solis, per quod ille terminum loci sui transire non potest; et humor iste per puritatem etheris ad solem ascendens ardorem illius mitigat, ne ea que+ in terra sunt nimio feruore suo consumat.Sic et anima scientiam et racionalitatem cum manifesta uerecundia et salubri circumspectione in se habens potentiam Dei | ostendit, sub qua fortitudo illa est, que+ felicia suspiria mentibus fidelium hominum inmittit; eadem que suspiria iudicium fortitudinis Dei retinent, ne in multa seueritate se demonstret; atque per ueram penitentiam eiusdem fortitudinis examinationem ita deliniunt, ut peccata hominis, quando ille penitet, obliuioni tradat.Sed et quemadmodum uentus ignem ardere facit, ita et racionalitas animam hominis mouet et illuminat.Racionalitas enim in anima est quasi uentus et quasi lumen in igne; et anima spiraculum est a Deo in hominem missum, quod indeficiens et racionale est; et sicut ignis sine ardore ignis non esset, ita et anima sine racionalitate intelligibilis non esset, cum cetera creatura irracionalis uelut uentus pertranseat, quia flammans ignis non est.Nam racionalitas animam cum scientia ubique ducit, mille modis ea considerando et cognoscendo que+ homo facit; unde etiam cum ipsa anima bonum in scientia sua intelligit in gaudio, sicut sol ardet et celestis est.Sed tamen in hoc ardore celestium anima semper manere non potest, quoniam caro hominis deficeret; et ideo anima refrigerium in aliqua re corpori infert, quemadmodum filius meus in mundo corporaliter manens modo orauit, modo laborauit et deinde corpus suum recreauit, et hoc absque peccato fecit, quia sine peccato conceptus fuit.Quemadmodum etiam punctum solem retinet ne metam suam transeat, sic et anima corpori consentiendo illud temperat ne deficiat; et hoc in magna puritate facit, quatinus corpus hominis prauis operibus non derideatur, et ne etiam pre nimia celesti intentione exterminetur, uelut humiditas solem temperat ne consumatur.Anima itaque discretionem in omnibus amat; et ideo quociens corpus hominis absque discretione aut comedit aut bibit aut aliud quid tale indiscrete fecerit, uires anime+ scinduntur, quoniam omnia cum discretione agenda sunt; quia homo in celestibus suspirando semper esse non potest.Et ut per nimietatem estus solis terra scinditur | et per incongruentem pluuiam germen utiliter non exurgit, sed per rectam coniunctionem caloris et humoris terra que+que utilia germinat; ita etiam et per iustam temperantiam omnia opera celestium et terrestrium discrete et bene ordinantur et perficiuntur.Hanc autem discretionem illi, cum quibus celum illuminatum est, dilexerunt et adhuc diligunt; sed diabolus eam habere noluit nec habere uult, quoniam uel in nimiam altitudinem uel in nimiam profunditatem tendit, unde cadens non resurget.XXuIII. Sed et cerebrum quandam nigredinem superius habet, quia anhelitus hominis humidus existens humiditatem illam sursum mittit; que+ in fine suo, ubi ultra non procedit, nigredinem facit; et nigredo he+c ardori resistit, ne idem cerebrum in feruorem erumpat, uelut etiam niger ignis lucidum ignem retinet, ne terminum suum transeat; eadem que nigredo cerebri flecma et liuorem reliquo corpori inmittit, quemadmodum et niger ignis iste tempestates, tonitrua et grandinem multociens super terram producit.Isto modo anima, cum scientiam suam in fauore elationis sursum extendit, per illum eam quasi superius denigrat, quoniam suspiria hominis ibi in elationem extenta puritate uere+ lucis carent.unde etiam et ipsa turbulentia superne+ fortitudini hoc modo repugnat, quod eadem fortitudo calore celestium desideriorum eandem scientiam non excitat; sicut et uindicta Dei, que+ peccata hominum paulatim examinat, potentiam eius multociens retinet, ne peccantem hominem omnino conterat.Et tenebrositas eiusdem scientie+ concupiscentiam et temeritatem peccatorum negligenti homini sepius infert, quia supernum iudicium non inspicit, ut etiam idem iudicium in uindicta diuersos excessus delinquentium conterit.Anima utique, quoniam amplexionem dilectionis ad corpus cum quo operatur habet, sepe illi consentit; et cum iterum nigredinem consensus istius in ignea racionalitate agnouerit, carnem per penitentiam se affligere facit; et iterum illam confortat, ne homo in sensibus suis deficiat.In corpore namque | hominis anima manet secundum quod illud in humoribus suis inuenit, ut etiam apis fauum cum melle in uase suo operatur, nunc scilicet purum, nunc autem turbidum.Quando enim anima cum ignea racionalitate sursum hoc modo ascendit, ut corpus ascensum illum tolerare non possit, tunc iterum descendit et corpus confortat, quia caro uelut terra fragilis est; et sic anima et corpus diuersa certamina inter se habent, quoniam homo lucida et tenebrosa opera cum anima et carne operatur.XXuIIII. Et sicut prefatum est, per uires cerebri totum corpus hominis retinetur, quemadmodum et per solem superiora roborantur.Sol namque in superiora et subteriora lucet totum que firmamentum, excepta plaga aquilonis, circuit.Cum enim Deus totam terram cum creaturis roborauit, unum locum uacuum dimisit, quatinus creatura cognosceret que+ et qualis claritas Dei esset; quoniam per tenebras lux honoratur et lucide+ parti tenebrosa pars ministrat, uacuus locus existens; quia Lucifer illum elegit, quando domino suo equari uoluit.Sol quoque in oriente oritur, et in meridie in ardore suo magis et magis fortior est; sed post meridiem in occasum se declinat, et sic cursum suum usque in mane perficit.Et quia in partem aquilonis non procedit, ideo in mane et circa uesperam frigiditas in terra est.Ego autem, qui sine inicio sum, ignis sum, per quem omnia luminaria accenduntur; lux que tenebras obtegit, nec tenebre+ lucem comprehendere ualent.Itaque lux tenebris se non admiscet, nec tenebre+ ad lucem transire possunt.Sicut enim homo in bona scientia, que+ lumen ueritatis existit, a Deo constitutus est, et ut in mala scientia, que+ uacuum locum habet, in quo nulla constitutio meritorum aut premiorum est, ad malum declinat, sic etiam in homine celum et terra lux et tenebre+ signantur.Per scientiam utique omnia opera hominis reguntur, ut etiam per spiritum fortitudinis cetere+ uirtutes continentur; quia idem spiritus et in spiritalibus et in secularibus causis uiget hominem que ab insidiis antiqui serpentis defendit; qui uacuus ab omni felicitate claritatem Dei demonstrat, ut per malum id quod bonum est cognoscatur; | quoniam seruus domino suo subiectus esse debet.Fortitudo enim in inceptione et in actione bonorum operum hominis robusta existens, post completionem eorum in illo mala deuitat; et sic ad inicium suum recurrit nec malum appetit, quia tam in inicio quam in fine peruersitatis calor Spiritus Sancti non adest, sed torpor et negligentia hominem ad nociua pertrahens.Sed ille qui sine principio est lumen hoc existit, quod omnia lucentia incendit et omnes aduersitates tenebrarum depellit, quoniam ab ipsis exterminari non ualet.Et ut fidelis homo a Deo regitur et sicut peruersus ab eo alienatur, ita et in homine que+libet elementa ordinate distincta sunt.Anima quoque uelut ignis apparet, sed racionalitas in ipsa quasi lumen est, et racionalitate, que+ lucida est, hoc modo perfunditur, quemadmodum mundus sole illuminatur; quia per racionalitatem omnia opera que+ in homine operatur preuidet et cognoscit.Homo quippe gustum et desiderium in se habet, atque per he+c duo sanguis in uenis ipsius cum calore medullarum mouetur; et sic idem homo operatur, quemadmodum rota cursum suum peragit, cum ad currendum impellitur; quoniam corpus, gustum et desiderium habens, animam hac et illac impellit, ita ut secundum eosdem impulsus illa gressus suos multociens dirigat.XXX. Sol etiam nigra nube obscuratus atque fulgure et tonitru et nimietate pluuiarum obrutus non apparet, sed illis omnibus cessantibus iterum lumen suum effundit, in hoc animam hominis demonstrans; quia cum illa per corpus ita premitur, ut secundum concupiscentias carnis operetur, racionalitatis lumen in ipsa obnubilatur, quoniam ira sicut fulgur et auaricia uelut tonitrus et illicita carnis desideria quemadmodum nimietates pluuiarum sunt.Sed cum deinde per pe+nitentiam ab his se purgauerit, iterum in claritate ueri luminis illustratur, sperando quod liberari et saluari possit.Racionalitatem itaque anima exspirat, uelut ignis scintillas emittit, et per eam celestia et terrestria discernit.| Quapropter etiam si corpus per eam ita superatur, ut iusta et bona opera operetur, de eterna uita gaudebit, uel si hoc modo per corpus obprimitur, quatinus bona negligens id quod malum est faciat, semetipsam tartareis locis inmittit.Diabolum quoque repudiat, qui Deo similis esse uoluit, et per hoc a parte aquilonis separatur, quod, siue bonum siue malum operetur, Deum se non nominat, sed a Deo creatam per racionalitatem cognoscit.Ipsa quoque terrenum uas suum multociens docet, ut opera que+ celestia sunt faciat; iterum que concupiscentiis carnis consentit, de quibus se iterum extorquens uas suum affligit, cum ad officia sua ascendit, omnia mala in eodem uase suo per penitentiam excribrans, sicut ordeum a tritico eicitur.He+c anime+ opera sunt, quoniam quando illa bonum operatur, est quasi sol cum in meridie ardet; cum autem ad malum anhelat, est uelut sol cum ad occasum declinat; sed cum deinde per penitentiam resurgit, est ut sol cum a tempestatibus splendorem suum auertit.Sed tamen cum homo per uires anime+ crescit, uenis et medullis suis nondum impletis uel roboratis, propter teneritudinem corporis ea que+ celestia sunt nondum cognoscere potest, nec etiam penas infernales discernere ualet, quia corpus suum ad perfectionem nondum excoctum est; unde etiam anima cum uase suo tunc uacat, quoniam idem homo timorem tunc non habet, quemadmodum et homines in prima etate mundi timore legis carebant.In plena uero etate hominis anima cum corpore roboratur illud que bona opera facere cogit, sed corpus a uoluntate ipsius declinat, uires suas secundum concupiscentias carnis exercens; et hoc quamdiu uiuit facere satagit, nisi per penitentiam uiribus anime+ refrenetur.XXXI. ut autem predictum est, a fronte usque ad extremitatem nasi puro ethere designato, frons inter cerebrum et oculos existens constitutionem cerebri et oculorum sustinet, et infirmitatem, que+ de cerebro et stomacho nascitur, in se | continet; uelut etiam luna sub sole stellis circumdata ea que+ de superioribus descendunt et que+ de inferioribus ascendunt multociens recipit.Oculi enim, qui plurima conspiciunt, stellas firmamenti, que+ undique lucent, ostendunt.Nam albugo eorum puritatem etheris, claritas quoque ipsorum splendorem illius, pupilla uero stellas, que+ in eodem ethere sunt, designat; humor uero eorum humorem quo idem ether a subterioribus aquis humectatur, ne a superiori igne ledatur, demonstrat.Hoc itaque est quod inter scientiam et circumspectionem anima in uera penitentia locata uas suum per gratiam Dei ad penitentiam impellit.uerecundia quoque, inter scientiam et circumspectionem degens, uiam illarum notat, quia recte incedit cum pudiciciam amat, atque noxia que+que in se occultando ad nichilum redigit, ne in palam prorumpant, cum scientia mali eam per concupiscentiam inpugnat; sicut et timor Domini fortitudine celestium uirtutum uallatus eterna et caduca in semetipso bene moderatur.Circumspectio namque, qua fidelis homo quelibet bona sibi prouidet, ardens desiderium ipsius, quod ad superna habet, demonstrat.Consideratio enim circumspectionis, qua homo ea diligenter considerat que+ anime+ sue+ utilia uidet, sinceritatem uere+ penitentie+ appetit; perspicatia autem eiusdem considerationis decorem ipsius penitentie+ diligit, cum homo a peccatis se purgatum aspicit.Intentio quoque eius, que+ quasi pupilla oculi est, ardentia et lucentia opera que+ in illa sunt clarificat; sed indulgentia peccatorum gemitus et suspiria, quibus penitentia humore lacrimarum discutitur, ne potentiali iudicio Dei feriatur, exornat.Anima etenim undique circumspicit, unumquodque opus incipiens et operans, quoniam ignea est et cum ere spirat atque cum scientia et racionalitate omnia peragit et discernit.Nam anima in corpore roborata fortiter operari incipit et hoc facere desiderat, sed quamplurime+ infirmitates carnis, uidelicet in medullis, | in sanguine et in stomacho, ei occurrunt.Ex calore namque medulle+ sanguis hominis estuat, et ex pondere ciborum stomachi sanguis ardet; iste+ que infirmitates uiribus anime+ quoddam obstaculum sunt, quia de ardore carnis incestus, quem Satan dolose texuit, pullulat atque ad animam de terrenis ascendit, illi que proponit quia homo caro sit et eum secundum carnem uiuere oporteat.unde et ipsa per corpus, quod deorsum est, multociens cogitur mala cum illo operari.Opera quippe anime+ cum mobili corpore sunt, quemadmodum luna stellis circumdata est; ipsa que anima per scientiam artificiosa cum reliqua creatura est, ita ut opera artis eius, siue de superioribus siue de inferioribus sint, in uase suo uideantur et cognoscantur, uelut stelle+ aut lucide+ aut obscure+ in firmamento lucent.Candida etiam scientia quasi albugo oculorum in homine apparet intellectus que uelut claritas eorum in eo fulget et racionalitas quemadmodum pupilla ipsorum in eo lucet.Quapropter etiam homo sic ad celestia tendere gemendo et flendo cogitur, ubi se indignum premio eterne+ remunerationis estimat, quoniam multis peccatis se oneratum nouit, ideo que ut penas iudicii tantum euadat contendit.XXXII. Et cum homo aut leticia aut tristitia in corde suo conmouetur, uenule+ cerebri eius pectoris que et pulmonis ipsius etiam concutiuntur; unde et uenule+ pectoris et pulmonis humores sursum ad uenulas cerebri mittunt, ille+ que eos suscipientes oculis infundunt.Sic que hominem ad lacrimas perducunt, quemadmodum, cum aut in inicio augmenti seu detrimenti lune+ firmamentum per uentos conmotum strepitu suo mare alias que terrarum aquas concutit, ille+ fumum et humorem de se producunt.Sed nubes ipsos, fumum scilicet et humorem, excipientes ad lunam extendunt, quos illa uelut sitiat ebibens iterum ad nubes remittit pluuiam que congruentem illos producere facit; quoniam hoc modo de subterioribus aquis, quas nubes sursum trahunt iterum que remittunt, pluuia super | terram descendit.Sic etiam cum anima in homine aliquando uel ex securitate saluationis sue+ gaudet, uel quasi de pressura peccatorum suorum meret, scientia hominis cum conscia confessione penitentie+ per timorem mouetur, atque cum his suspirando sursum erigitur.Opera que illius circumspiciendo lacrimas ab ipso educit eum que plangere facit, quia cum timor Domini hominem concutit, ipsum sitibunde in gemitibus flere compellit.unde fit ut, cum homo interdum aduersitatem secularium rerum deflet, animum multociens ad appetitum celestium neglectis secularibus retorqueat.Nam cum homo a Deo recedit et eum in obliuionem ducit, mox anima eius contremiscit, unde et omnia membra hominis, que+ uiribus illius impleta sunt, in alienam uiam conmouentur, quasi Deus uenerandus et timendus non sit; sed illa uasi suo uerecundiam et confusionem peccatorum proponit illud que suspirare facit, ita ut suspiria he+c lacrimas educant.Et sic de suspiriis et lacrimis istis uiriditas penitentie+ in eodem homine exurgit.Quapropter et ipse, in operibus bonis denuo suscitatus, grauamina peccatorum suorum in tanta diligentia et penitentia examinat, ut carnes membrorum suorum aliquantulum exsiccentur et tanta amaritudo in corde ipsius crescit, ut intra se multociens dicat: ut quid ad tanta crimina natus sum?Cum anima mea in Deum peccaui et cum ea penitentiam ago ad Deum suspirando, qui formam Ade+ de uirgine dignatus est suscipere.unde et ego confido quod me non despiciat, sed a peccatis meis absoluat, et etiam per uultum sancte+ humanitatis sue+ in uera fide me penitentem suscipiat.Tunc anima et corpus in unum se coniungunt et concordes ad Deum anhelant, quoniam anime+ peccata nequaquam placent, sed tantum ex stupore carnalis concupiscentie+ carni cogitur consentire; quia si delectationem anima ad peccatum haberet, homo in luto peccatorum semper sordesceret.Nam in peccatis | anima non delectatur, quamuis illa cum corpore operetur; ut etiam elementa, que+ hominem sustinent, ipsum ad peccatum non cogunt, sed tamen eum per iudicium Dei in peccatis diiudicant; in operibus autem bonis suauitatem et lenitatem super illum ostendunt.Et quociens anima cum corpore mala operari cogitur, illud tristitia replet, quoniam eadem opera sibimetipsi displicent; sed cum id quod bonum est cum corpore perfecerit, idem corpus gaudere facit.Quapropter etiam homo qui bonum operatur per gratiam Dei ipso nesciente ab hominibus diligitur; qui aliquando in tantum proficit, ut bona inexplebiliter operari appetat, quemadmodum etiam angeli uultum Dei inspiciendo contemplatione eius extediari non possunt.Anima quoque ipsius, gaudium bone+ operationis habens, corpori condescendit illud que a peccatis concutit, atque per humilem penitentiam suspiria et lacrimas ei inmittit, quatinus ad uirtutes uirescat, uelut etiam nubes aquas sursum trahunt et iterum remittunt.XXXIII. ut autem nulla forma uisibilis sine nomine est, sic nulla sine mensura est.unde etiam ambo oculi hominis equalem mensuram habent, atque speculatiua uasa eorum in circuitu suo equalia existunt.Deus enim uirtutes a uiciis, sancta quoque opera a peccatis separauit, uelut creaturas, que+ homini note+ sunt, formis et nominibus suis ab inuicem discreuit; ita ut etiam homo in circumspectione, qua sibi quemadmodum in oculo quelibet bona prouideat.Et etiam in consideratione bone+ intentionis sue+ sinceram equalem que discretionem habeat ne, si in bono modum excesserit, in profundum corruat, aut ne, si in malo nimietatem apprehenderit, in desperatione omnino pereat.XXXIIII. Anima quoque in racionalitate ostendit que+ et qualia peccata sint, modum que peccandi et penitendi demonstrat.Ex uiribus enim anime+ homo ad penitentiam imbuitur, cum omni studio peccata sua per penitentiam affligit, uelut pluuia ignem extinguit; sed tamen ad comparationem eterne+ glorie+ et ineffabilis retributionis | uix considerare poterit quomodo saluandus sit.Nam si penitentia hominis supra harenam et supra aquas maris esset, saluationem tamen gaudii sui pre ineffabili gloria eterne+ uite+ uix considerare posset.Et o, ubi inuenitur iste qui concupiscentias carnis sue+ non impleat a peccatis declinando?Scientia namque racionalis anime+ in duobus modis est, quia bonum cognoscit et malum sentit, bono scilicet premium, et malo penam constituens; atque he+c officia anime+ sunt quibus corpori adest, multociens operando secundum quod illud expostulat.unde et homo ut dies est in bonis et ut nox in malis.XXXu. Homo quoque per oculos uidet, per nasum odorat et per os gustat, sicut etiam per uim solis et lune+ a summis stellis, que+ ipsis cum ministerio assunt, quidam radii aliquando in cetera sidera mittuntur, ita ut alterum lumen ab altero excitetur.Anima quippe, cum praua et turpia opera uidet, tristatur, et cum ea per malum rumorem quasi per odorem intellexerit, suspirat; atque cum ea quasi per gustum cum corpore perfecerit, hominem lacrimas effundere facit illi que penitentiam inmittit per scientiam, suspiria per rumorem peccatorum, lacrimas autem per effectum eorum.Illuminatrix uero anime+ penitentia est, et in ipsa suspiria et lacrime+ sunt, et uelociter culpas in homine diluit, in qua suspiria et lacrime+ generantur, que+ uere+ penitentie+ assunt, quemadmodum etiam per spiritum fortitudinis et timoris Dei cetere+ uirtutes excitate+ fidelem hominem efficaciter illuminant.XXXuI. Et omnia que+ in capite hominis sunt per mentum continentur, quali etiam modo cuncta predicta in statutis locis suis per nubes sustentantur; quod designat, ut mentes fidelium stabilitatem bonorum operum ita arripiant, ut in bonis perseuerantes ad celestia perueniant.Estus etiam ossa et frigus medullam in homine significant, quoniam anima per ignem ossa coquit, et per frigus, quod in uas suum trahit, medullam coagulat; et sic etiam per estatem et hiemem tota terra probatur, ita ut fructus eius per frigus firmamenti sub terra coaguletur et per calorem illius soluatur.Calor etenim solis et humor | de aquis in nubibus ita se coniungunt et admiscent, ut per he+c omnis fructus in terra regatur et firmetur, quia calor solis et humiditas aquarum totam terram quasi colendo ita fructificant et perficiunt, sicut tornator uasa sua ad perfectum perducit; tanta quoque firmitate in nubibus ad inuicem copulantur, ut nequaquam ante nouissimum diem intrando et exeundo nec hac nec illac se spargendo dissipentur aut separentur.Et anima in homine per ignem Spiritus Sancti ad quelibet bona roboratur, atque per frigus torporis et negligentie+ debilitatur.Ignis quippe fortitudinis et conpunctio mentis hominis se in inuicem admiscentes bonum fructum in homine proferunt hominem que in omni utilitate ita confortant et exornant, ut nequaquam a seruitio et dilectione Dei separari possit.Nam cum homo molestiam et tedium peccatorum incurrerit, per eandem molestiam peccata in ipso ita constringuntur, uelut per densum fumum ignis deprimitur, ne in uiribus suis ardeat.Cum enim per uires anime+ uoluptas carnis in mente hominis dirumpitur, mox suspiria ad celestem patriam in eo texuntur, quemadmodum per apem fauus cum melle in uase ipsius edificatur; ubi etiam noua et uetera eiusdem hominis opera simul admixta cum uera humilitate rigantur, ne per calorem superbie+ combusta arescant.Per ignem itaque Spiritus Sancti et per humiditatem humilitatis fructifere+ uirtutes in uase Spiritus Sancti, in quo sapientia mansionem sibi edificat, perficiuntur, ita ut idem homo uirtutes, que+ serenissime+ coram Deo et angelis eius sunt, ad se colligat quasi in odore omnium aromatum, ubi deinceps non deficiant.XXXuII. Sed et per uisum oculorum auditus, odoratus racionalitas que oris et tactus reguntur et cognoscuntur, sic utique ut sciatur uel quid sint uel quomodo sint, sicut et per solem ac lunam et per stellas omnis constitutio firmamenti regitur et illuminatur.Homo enim per oculos uidet que+ cum sapientia cognoscit, eadem que per auditum, odoratum et per | gustum capit.Que+ autem in pectore suo congregat, ea per scientiam scit, sed ea per oculos non uidet.Nam et serpentinus dolus occultus erat, qui se tunc manifestauit, cum Euam primo interrogauit quod ille nesciebat, eam que decepit, quoniam ipsa sine dolo fuit.Istud inicium in primo originali peccato per deceptionem diaboli exortum est; ipsum que est quasi nebula, que+ de nociuo ere surgit, totam terram obtegens ne purus dies inspici possit, et que+ opera sapientie+ quasi dedignando corrodit.Sic quoque dolus nec iocunditatem nec gaudium habet, nec in ulla parte in quiete est.He+c etiam designant quod ad intentionem hominis quilibet sensus ipsius declinat, sicut et uirtutes ad correctionem ipsius festinant cum hoc a Deo poposcerit.Quo enim intentio hominis eum ducit, illuc quoque et sensus suos dirigit, sed tamen cogitationes cordis ipsius, quamdiu in occulto manent, nesciuntur.Sic etiam nec Eua, cum a diabolo decepta est, calliditatem illius nouit, quoniam ille se totum ita obtexerat, ut dolus ipsius a primo parente uideri non posset.unde et omnem mundum in malo euertit, quia nihil boni in se habuit.XXXuIII. Supercilia uero hominis itinera lune+ declarant: uiam scilicet alteram, qua ad restaurationem sui sub solem uadit, alteram autem, qua a sole incensa recedit.Et supercilia defensio et munimentum oculorum sunt, uelut et luna tutamen et nutrimentum stellarum est; quia dum a sole incensa crescere incipit, ignem tam a stellis quam a sole recipit, in hoc illis subueniens ne in nimietate ignium superhabundent; et dum in detrimento est, ignes suos stellis, non autem soli, infundit, quoniam ille uelut princeps existens in uno statu semper est.Hoc quoque modo anima constantiam et securitatem in homine ad timorem Domini mittit, que+ quasi uia illius sint, quia, dum homo Deum timet, interdum prosperitas, interdum quoque aduersitas ei occurrit; in quibus eum recte incedere oportet, ita ut nec de prosperitate eleuetur, nec de aduersitate opprimatur.unde et, cum spiritu fortitudinis munitur, se robustum in omnibus ostendit.uirtutes | enim iste+ protectionem intentioni hominis faciunt, quemadmodum timor Domini fundamentum et scutum aliarum uirtutum est; quoniam, cum ipse fortitudine induitur, ceteras uirtutes ad se colligit eas que et fortitudine et timore munitas ostendit, ubi hominem celestibus desideriis tam in aduersitate quam in prosperitate inherere facit.XXXuIIII. Sed et a naso usque ad guttur, aquoso ere cum sibi subposito forti et albo lucido que ere, nasus hominis erem, qui aquas mouet, significat; os uero in racionalitate humiditatem earum demonstrat; aures autem strepitum et sonum ipsarum aquarum manifestant, que+ per uentum aquosi eris et per eleuationem nubium conuenienter inundant.Nam auditu auris interiora hominis concutiuntur, sicut et sono superiorum aquarum elementa penetrantur; et humore os racionalitatis perfunditur, uelut humiditate earundem aquarum superiora humectantur, ne ariditate consumantur; atque odore nares replentur, sicut et ere e+edem aque+ conmouentur.Quod autem nasus sursum ad superiora in longitudine tendit, hoc est quod er iste, qui aquosus est, in puritatem superioris etheris et in ardorem superioris ignis humores suos transmittit et ab eis temperamentum fortitudinis, ne diffluendo dissipetur aut dissoluatur, recipit.Per nasum quoque cerebrum et uene+ purgantur, quia etiam eadem elementa interdum conmota humore et fumo in superioribus multociens expurgantur.Purus enim ether humiditate aquosi eris, ut prefatum est, perfunditur, quemadmodum penitentia operibus et exemplis iustorum illuminatur, et ut auditus aurium uerba scientie+ capit, in quas uerba eius sonant.Flatus quoque odoris et humiditas racionalitatis oris in unum se coniungunt madidum que humorem habent; et sicut etiam aqua fluit et sonat et humiditate sua totam terram perfundit, similiter et aquosus er superiora elementa humectat.Spiramen etiam anime+ rectum iter per nasum et per os habet, quod extra terminum suum nec ascendit nec descendit, sicut et idem aquosus er itinera sua ut positus est tenet.He+c etiam designant quod anima dono Dei in homine tacta, cum discretiuo intellectu boni odoris intente gustat exempla | iustorum, que+ illi uerborum uiriditate auditus aliorum infuderat, interna cordis concutit, quatinus gratia Spiritus Sancti perfusa odorem uirtutum omni desiderio retineant.Quapropter et temperantia, odorem beatitudinis recipiens, et considerans opera fidelium, que+ tam bonis insistendo quam a malis per penitentiam desistendo perficiunt, potentie+ Dei conmittit, ne per inmoderationem dissoluantur; quia per temperantiam boni odoris scientia hominis purgata ipsum in bonis ubique robustum reddit.Penitentia quippe ueris gemitibus multociens subleuatur, ubi uera et sancta uerba edificatione fidelium proferuntur.uirtus enim recte+ moderationis in his esse debet, quatinus omnia opera sua homo bene disponat et se ad celestia iusto intuitu ita attollat, ne modum suum excedat, sed secundum exempla sanctorum anima et corpore recte incedat.Et ut in aquoso ere quidam sufflatus est, qui cum humiditate roris super terram descendens uiriditatem et ariditatem fructuum temperat, in estate scilicet uiriditatem, in hieme uero ariditatem; et ut per sufflatum istum fructus terre+ uires recipiunt, ita et per os hominis totus homo pascitur; et sicut per splendorem solis mundus illustratur, ita etiam per eundem sufflatum omnia superiora spiramina temperantur et producuntur.Similiter per exempla iustorum conpunctio in fideli homine aliquando exoritur, que+ illi uiriditatem bonorum operum et ariditatem malorum infert; uidelicet cum quasi in estate bona appetit et cum uelut in hieme mala contempnit, hoc modo in his iusticie+ fructibus delectatus et pastus, ut celestibus desideriis semper intendat.XL. In lingua uero eleuatio aquarum, qua ad inundationem sustolluntur, ostenditur; quia ut per linguam uerba formantur, ita per eleuationem ipse+ aque+ in undas procreantur.Per quod designatur quod anima celestibus desideriis inesse desiderans uas suum ad laudes creatoris sui impellit illud que assiduas orationes cum deuotione mentis proferre facit.Et anima de humiditate mouetur et de igneo strepitu sonat; atque per hoc, quod ignea est, Deum cognoscit, et per hoc, | quod spiraculum est, ad Deum, qui spiritus est, anhelat.Que+ cum ea que+ bona sunt perficit, iustum iter habet, uelut purus er qui tenebrosis nubibus caret; cum autem putredinem peccatorum operatur, quasi inundatio aquarum est, que+ purum iter eris euertunt.Sed cum deinde a peccatis se amouerit, sicut in euangelio scriptum est de uillico, qui peccata relinquendo et debita minuendo ad misericordiam se conuertit; et cum post peccata gratiam Dei querit, ut eam uelut quatriduanum Lazarum exsuscitet, intima suspiria trahens et correctionem sui quasi firmam sepem nectens atque bonis operibus insistens, ne consuetudini peccatorum iterum appropinquet, penitentiam stabilem uelut firmamentum operatur, ne denuo per inceptionem peccandi mala faciat.XLI. In dentibus autem retentaculum earundem aquarum monstratur, quod secundum modum dentium forte et firmum est; uidelicet fortis et albus lucidus que er, qui aquas istas continet, ne modum suum excedentes dissoluantur.Per hoc ostenditur quod mens hominis cum gratia Dei per animam firmatur et retinetur, ne per malas cogitationes nimis diffluat, ita ut eas sibi uoluntarie per illicita desideria attrahat; que+ etiam modo per opera peccatorum quasi tempestas, modo per penitentiam eorum quasi medicina in homine efficitur.Dentes etenim hominis cauernati non sunt nec molliciem medulle+ habent, quoniam carne induti non sunt; sed per cerebrum atque per omnes constitutiones forme+ hominis, que+ secundum firmamentum posite+ sunt, coagulantur et obdurantur, et per calorem et humiditatem capitis in duritiam exurgunt.He+c autem designant quod anima racionalis, in equalitate infinita uita consistens, nec per corporis uegetationem incrementum, nec per eius defectionem accipit detrimentum; quoniam ipsa spiraculum omnipotentis Dei est, qui omnes creaturas in prescientia sua ordinatas per uerbum suum mirabiliter creauit.Anima namque corpus, cui per creatoris sui potentiam inuisibiliter infunditur, uisibiliter mouet, ac illud uiuificando inuisibilis in eo manet, quemadmodum Deus omnem creaturam, quam ad ministerium hominis creauit, inuisibili quadam possibilitatis sue+ ui ex uiriditate terre+ et eris calore, sed et aquarum humiditate firmauit, et eidem anime+ indumentum, scilicet corpus, nature+ sue+ incognitum atque alienum prouidit.XLII. Nam infans, cum tener est et fortitudinem sanguinis nondum habet, dentibus caret, quia etiam frigi|dus est; sed postquam sanguis in eo roboratur et calore perfunditur, dentes eius oriuntur et confortantur.Cum autem ad senectutem peruenerit, sanguis in eo minuitur et calor in ipso attenuatur, dentes que eius iterum pre frigiditate in detrimentum et in conmotionem conuertuntur.Sic et cum anima primum ex precepto omnipotentis Dei incorporatur, corpus suum, quod ex quatuor elementis creatum est, igne suo tamdiu calefacit, quousque per preceptum omnipotentis Dei inde transeat.Ipsa etiam anima in infantia hominis propter innocentiam ipsius, cum adhuc sugendo teneris cibis pascitur, in ipso multum gaudet, quia nondum peccata, sicut nec Adam ante preuaricationem pure et simpliciter uiuendo, gustauit.Sed homo cum per incrementum temporis confortatis ossibus carnis et sanguinis sui robur acceperit, innocentia cessat; quoniam gustus peccatorum in homine tunc surgit, anima contra naturam suam operando in ipso depressa et per corpus in peccatis uiuendo superata.Et quemadmodum post solis occasum splendor ipsius hominibus subtrahitur, sic ipsa post perpetrationem peccati de amissione gaudii, quod prius habuerat, gemens et plorans cruciatur.Gustus namque peccatorum corpus et sanguinem et omnia uiscera hominis per opus peccatorum contaminat; post peracta uero peccata homo tedio peccatorum suorum in dolorem cordis per suspiria anime+ multociens coactus ducitur.XLIII. Cum autem infans tener est, liquor de cerebro illius ad gengiuas descendit et cum ceteris quibusdam humoribus cauernulas in illis facit, in quibus etiam usque ad prefatam maturitatem latet, uelut flosculi per hiemem in ramis arboris latent.Sed cum deinde fortitudo sanguinis et calor quasi estas in illo exurrexerint, idem liquor cum aliis humoribus et calore sanguinis coagulatus in dentes erumpit; quemadmodum cum calor estatis superuenerit, flosculi in ramis arborum apparere incipiunt.Infans enim, priusquam dentes in ipso oriantur, gengiuis per liquorem cerebri ceteros que humores cauatis graui dolore infirmitatis interim tenetur; qui postea, puerili etate transacta, in plenitudine sanguinis sui constitutus sanctitate anime+ per gustum carnis in eo iam deficiente lasciuiam amplectitur; ideo que homo illius etatis sub magna custodia timoris habendus est.Ita et anima corpori dominatur, dum homo adhuc in dubio positus cogitat quid eligere uel agere uelit, uel quid non; que+ tamen in corpore sine | mora quasi captiua ducitur et ligatur; et quando homo gustu peccati per feruentem sanguinem coagulato malum committit, ipsa quoque cum corpore suo contraria nature+ sue+, licet inuita, operatur.Et quemadmodum calor estatis germina terre+ et fructus arborum ad maturitatem producit, sic homo per feruorem sanguinis sui illecebris carnis delectatus quelibet uicia, prout ualet, perficere non desistit.XLIIII. Dentes quoque, qui unumquemque cibum, per cuius uires homo pascitur, comminuunt et circumferunt, in similitudinem molendini positi sunt, quod cum ere aquarum circumfertur et cuius lapidis circulus cum calore ardet.Sicut enim homo cibum quo reficitur dentibus suis conterendo temperat, sic etiam anima in ipso quicquid ipse secundum uoluntatem suam elegerit ardenti studio operatur.Ipsa quoque anima, per quam homo sensum et gustum ad perficiendum quodlibet opus, siue bonum siue malum, accipit, animo uelut molendinum per cogitationes circueunte illum ardentissime instigat in modum ignis, qui per sufflatus follium inflammatus fortius ardet.Sic anima etiam in quatuor elementis, ex quibus homo creatus est, que+cumque uult homo per capacitatem racionalitatis operatur, per desideria cordis sui circumferens, sicut molendinum humana arte constructum per aquas uelocissime circumfertur.Et quemadmodum ad seruandam circuitus sui uelocitatem per artem hominis conuenienter et sepe firmatur, sic anime+, quamdiu manet in homine, per gratiam Dei in bono subuenitur; cui tamen alias in malo per suggestionem diaboli delectatio mala et consensus ingeritur.XLu. Per mentum autem, quod quasi arcus incuruatum dependet et faciem hominis eleuat, et per guttur, quod omnem fortitudinem refectionis recipit et uentri temperate inmittit, et per collum, quod etiam totum caput fortitudine sua sustentat, diuersitas nubium designatur; quarum que+dam pluuiis grauate+ aliquantulum se deorsum inclinant, in serenitate uero uelut hilaritatem superiorum demonstrant.Quedam etiam cum uirtute eris terram tangentes illam hoc modo contemperant, ut plenitudinem fructuum ad utilitatem reliquarum creaturarum proferat; quedam etiam quemadmodum columpna omnem uolubilitatem firmamenti ferendo conglutinant.Homo namque, fiducialem spem per animam ad Deum extendens, cum duobus oculis racionalitatis, scilicet scientia boni et mali, celestem patriam et penas inferni cognoscit; quia facie sua, que+ per mentum eleuatur, quamlibet | rem uisibilem conspicit et qualis illa sit per intellectum considerat.Sicut enim homo per animam que+que discernit, ita ea disponit, ut coram Deo et hominibus honeste fiant; sicut etiam guttur cibum, quem recipit, uentri pro confortatione temperate transmittit, quatinus homine per ueram et puram fidem hoc modo confortato ipsa ad regalem sedem ueri Salomonis, qui Christus est, digne ualeat aspicere.Fides enim cogitationes omnes, que+ ex peccato in homine surgunt, dissipat; cogitationes autem, que+ ex ipsa in simplici ueritate procedunt, per suspiria anime+ ad uerum regem dirigit.Ipsa quoque fortis et uera uirtus ceteras uirtutes ut collum caput sustentat; et uelut nubes uolubilitatem firmamenti in modum columpne+ sustinent, sic omnia bona et sancta opera, que+ celestem Ierusalem edificant, per bonam perseuerantiam in hominibus conseruat.Infideles autem, qui fide postposita omnia opera sua per infidelitatem male operantur, coram Deo indigni, sicut cibus digestus cum fetore emittitur, sic pe+nis infernalibus nec inmerito deputantur.XLuI. Sed crines de capite dependentes guttas pluuiarum ostendunt, que+ per nubes singulariter descendunt et totam terram irrigando per uiriditatem ad fructuositatem perducunt.Similiter anima, que+ in mortale et deficiens corpus infantis a Deo mittitur, illud uiribus suis uiuificando suscitat.Ipso quoque in naturali simplicitate adhuc persistente anima quasi quadam eleganti ueste innocentie+ induta ualde decoratur; quia que+que uicia, que+ ut tempestates sunt, depellit, fructuositatem omnium uirtutum producens in modum terre+, que+ per suauem pluuiam fructum suum germinando profert.Innocentia enim regina est circumamicta aurea ueste, per quam castitas intelligitur, cuius uirtutes sicut pluuia multiplicantur; et eiusdem castitatis caput humilitas est.He+ due+ uirtutes sibi in homine sociate+ celum laudibus resonare faciunt et terram exemplis sanctarum uirtutum replent.XLuII. Quod autem crines in quorundam hominum capitibus fortitudinem suam superius non euulsi retinent, ita ut non eradicentur, hoc in illis est quorum caro ex humoribus humida existit; quoniam isti capillos nutriunt, quemadmodum et terra irrigua multitudinem graminis producit.Per hoc ostenditur quod anima per uires suas fructuosas uirtutes bonorum operum in illis hominibus operatur, qui deuotis mentibus uerba Dei libenter audientes per igneam inspirationem Spiritus Sancti humiditatem lacrimarum in suspiriis et desiderio celestium sepe pro|ducunt.Istorum sancta intentio quasi in pinguedine bone+ terre+ fructuosorum operum fructus cum gaudio profert, ita ut anima in bonis operibus corpore sibi consentiente in Christo iam exultando gaudeat, eius que caritatis dulcedine ueraciter firmata in beata perseuerantia ita persistat, ut iam nulla uagatione spiritalium uel carnalium uiciorum deficiendo arescat.In quorum uero capitibus capilli euelluntur, ita ut calui efficiantur, hoc ideo est, quia caro eorum sicca in calore existit; quoniam calor ad uerticem ipsorum transiens capillos paulatim et singillatim euellit, cum humorem non habent; uelut etiam terra humore carens pre ariditate sua uiriditate graminum expers est.Sic homines illi, qui in tanta duricia obliuionis Dei uiuunt, ut nec per admonitionem Spiritus Sancti nec per doctrinam uel consilium fidelium doctorum uoluntati anime+ consentiant, aride+ terre+, que+ sine humore est et pre ariditate nullum fructum profert, assimilantur; quoniam omnia opera sua secundum uoluntatem desiderii sui, et non secundum naturam anime, constituunt.unde etiam multiplici uicissitudine peccatorum oppressi nulla spe beatitudinis ad celestia tendunt, nec in terrenis adiutorio alicuius utilitatis hominibus prodesse cupiunt.Isti namque homines igne Spiritus Sancti non calentes discretione, que+ mater uirtutum est, carent, ita ut propter inconstantiam morum suorum quod prius placuit modo displiceat; ideo que stabilitate sanctarum uirtutum priuantur, quemadmodum caput crinibus suis destituitur.XLuIII. Homo itaque ad orientem uersus et uelut occidens ad orientem respiciens brachia que sua extendens, quemadmodum auster et septentrio ab inuicem separati sunt, brachium suum dextrum ad austrum, sinistrum uero ad septentrionem dirigit.Hoc modo et anima cum uiribus suis et quatuor elementis per scientiam boni et mali operando in homine uolat, per scientiam boni ad orientem, et per scientiam mali ad occidentem respiciens; ita ut homo scientia boni per ignem, qui Deus est, accensus in perfectione sanctissimorum operum cum austro uolet, in effectu uero malorum operum in penis aquilonis secundum quod peccauerit puniatur.Ipsa enim anima, que+ corpus sensibile reddit, hominem in uiribus suis frigidum aut calidum facit, ita ut per ipsam calorem austri et frigus aquilonis sentiat; quod in flatu hominis probari potest, quem ipse, secundum quod uoluerit, siue calidum siue frigidum emittit.| Homo etiam in creatura, quam per uisum discernit, secundum quod caro desiderat bonum uel malum cum anima operatur, ipsa que anima in timore et amore Dei bonum quasi in dextera parte facit.unde et mala scientia per bonam auxilio gratie+ Dei in homine superatur, sicut etiam sinistra manus per dexteram, que+ maioris fortitudinis est, premitur.Anima enim, que+ spiramen a Deo est, in corpore inuisibiliter manens, illud ad quodlibet opus mouendo non uisu, sed uirtute racionalitatis agnoscitur; quemadmodum et uentus non per uisum, sed per sonum et motum in flatu suo sentitur; sed tamen quid ista sint humana scientia nec comprehendere nec intelligere ualet.XLuIIII. Et collo scapule+ et humeri cum brachiis et manibus adherent, sicut et quatuor principales uenti cum collateralibus suis firmamento coniuncti sunt; et flexure+ brachii, humerus cum scapula, manus cum digitis subueniunt, sicut et idem principales uenti cum alis suis, id est cum collateralibus uentis, firmamentum sustentant; et manus ad manum coniungitur, ut et ala cuiusque ad alam alterius extenditur.He+c autem designant quod anima, que+ per uitam, que+ Deus est, uita existit et spiraculum de spiritu Dei, finem uiuendi ut humanum corpus non habet, corpus uiribus suis uiuificat et sustentat; uelut sydera firmamentum cum puncto suo, quod terra est, quam in medio firmamenti uerbum Dei constituens inmobilem firmauit et illuminauit.Siquidem anima, que+ a Deo missa in corpus inuisibiliter et occulte descendit, hominem Deum per fidem cognoscere, celum respicere et celestia operari facit.Et sicut ros inuisibiliter super gramen cadens illud fructiferum reddit, sic Deus hominem, qui spem suam in ipso constituens toto corpore ad celum erigitur et terram, uidelicet carnis desideria, pedibus calcat, ad fructus bonorum operum proferendos occulta dulcedine gratie+ sue+ misericorditer irrigat, contraria uero opera eternis gehenne+ suppliciis dampnat.Homo namque omnia opera sua bona uel mala cum quatuor elementis operatur in modum quatuor uentorum, qui in superioribus partibus eris uires suas exercent, et tamen flatus suos interdum in sordes et in inmundicias luti deponunt.Quatuor enim principalibus uentis quatuor uires in homine, scilicet cogitatio, locutio, intentio et gemitus assimilantur.Et sicut unusquisque eorum flatus suos dextrorsum et sinistrorsum mittendi potestatem habet, sic anima his quatuor stipata uiribus per naturalem scientiam in quam partem uoluerit, siue bonum siue malum eligendo, declinare potest.Australis enim uentus duos collaterales uentos quasi duas alas habet, quarum altera uersus orientem calida est, que+ bonas et sanctas cogitationes, que+ per ignem Spiritus Sancti studio pie+ intentionis accen|duntur, significat.Altera uero uersus occidentem frigida est, que+ prauas et inutiles cogitationes in igne Spiritus Sancti non calentes, sed frigidas, et opera praua designat.Igneum quoque spiraculum, quod anima racionalis est, que+ opera carnis et sanguinis, quibus homo delectatur, sentit, licet ad celestia naturaliter suspiret, corpori tamen uires et calorem in inmundissimo fetore peccatorum etiam subministrat, quemadmodum sol fetentem putredinem inmundissimorum uermium radiis suis calefacit.Sed septentrionalis uentus omnibus creaturis inutilis est, qui etiam duas alas habet, quarum altera ad orientem, altera ad occidentem extenditur; que+ scientiam boni et mali in homine designant, per quam ipse que+que utilia et inutilia in animo suo uelut in speculo considerat, sicut terra per firmamentum superius et inferius regitur.Orientalis autem uenti ala, que+ ad austrum tendit, demonstrat hominem qui per bona opera ad Deum in amplexione uere+ caritatis ascendit; ala uero que+ ad aquilonem respicit hominem carnis uoluptatibus sordidatum significat.Et sicut hi duo collaterales uenti orientali uento quasi due+ ale+ iuncti sunt, sic anime+ bonum et malum: bonum in gaudio et leticia, per que+ tamquam sol in uirtute sua coram Deo lucet; malum, per quod opera bona et sancta nigredine peccatorum, uelut claritas solis tenebrosis nubibus, obscuratur.Homo namque per bonam intentionem anime+ sue+ penas, quas in aquilone esse cognoscit, ualde timet, quamuis corpus delectationibus peccatorum assuefactum animam multociens premat.Sed et he+c intentio anime+ duas alas habet, quarum altera timor Dei est, qui per ammonitionem Spiritus Sancti in homine accenditur; altera uero abrenuntiatio peccatorum, que+ postea timore Dei postposito homo sepissime repetit.Occidentalis uentus etiam duas alas habet, quarum altera ad austrum et altera ad aquilonem extenditur; que+ significant quod homo bonum sentit et per bonum malum scit.Et dextra ala ostendit quod anima desiderium et suspirium ad bona opera habet, sinistra autem fatuitatem hominis, cum qua mala perpetrat, que+ ex debito originalis peccati contraxit.L. Sed et anima per totum corpus diffunditur, sicut et uentositas eorundem uentorum per totum firmamentum discurrit.Anima enim, | que+ per spiritum Dei in corpus missa est, uiribus suis illud totum perfundit; et quemadmodum flatus uentorum in firmamento discurrunt, sic ipsa hominem Deum ardentissime diligere et sanctissimas uirtutes mellifluum saporem habentes operari facit, quia eloquia Domini super mel et fauum ori eius dulcescunt.Sic que anima firmamentum, scilicet corpus suum, incomparabili ornamento uirtutum et suauissimo decore sanctorum operum diligentissime perfundit.LI. Nam et homo cum brachiis et cruribus suis totum se regit et sustentat, et uentosus est, quemadmodum quatuor principales uenti cum collateralibus suis omne firmamentum in illud positi tenent, et ut unusquisque eorum ad confortationem firmamenti aliis subuenit.He+c designant quod anima quatuor alis, scilicet cum sensualitate, intellectu et scientia boni et mali in homine uolat.Cum sensualitate namque secundum gustum carnis in homine operatur; per intellectum uero opera sua discernit, si Deo aut hominibus placeant.Per duas etiam alas scientie+, uidelicet boni et mali, homo omne opus in anima perficit, quarum diuersitate qualis sit innotescit; quia saluationem per animam a Deo, per carnem uero honorem ab hominibus expetit.Et sic interdum per scientiam boni in celum ascendit, interdum etiam per scientiam mali in terram prosternitur.Sed cum homo, aliquando gratia Spiritus Sancti intrinsecus tactus, pondere peccatorum suorum in anima se grauari senserit, de prauis operibus penitentiam agens ad Deum suspirat; et quemadmodum uenti modo in aura placida, modo in tempestate magna in firmamento discurrunt, sic homo uel cum bono uel cum malo semper occupatus est.LII. In flexura etenim sinistri brachii principalis uentus orientalis designatur; in flexura autem et in iunctura, ubi manus eidem brachio coniungitur, collaterales uenti illius ostenduntur; in scapula quoque et in manu illius flatus eorundem collateralium uentorum manifestantur.In flexura uero dextri brachii principalis australis uentus demonstratur, in humero uero atque in iunctura, qua manus ipsi brachio coadunatur, collaterales etiam huius uenti declarantur; sed et in scapula et in manu eiusdem brachii spiramina ipsorum collateralium uentorum notantur.Hoc est quod anima in membris hominis similitu|dinem uenti tenens quodlibet illorum flecti et moueri naturaliter facit; et homo etiam secundum gustum carnis cum ipsa operatur.Quapropter ipsa de peccato excusare se non potest, quoniam homo per ardorem libidinis sicut lac coagulatus et conceptus est, et in dextra parte bonum, in sinistra autem malum per animam operatur; et ut quisque uentus alteri, sic anima corpori adiungitur.Homo quoque in bona scientia ad Deum tendit, in mala uero scientia, que+ bone+ uelut ancilla domine+ subdita est, ad malum se inclinat; et sicut domina per ancillam sepius offenditur, similiter et bona scientia a mala interdum superatur.Quemadmodum etiam manus ad operandum sibi coniunguntur, et ut firmamentum et terra, licet a se inuicem plurimum distent, aliqua societate concordant, sic homo per has dissimiles scientias, quas in se habet, quelibet opera sua perficit.LIII. Et a uertice capitis hominis usque ad finem gutturis eius, et ab eodem fine gutturis usque ad umbilicum ipsius, et ab umbilico usque ad locum egestionis equalis mensura est, quemadmodum etiam a summitate firmamenti usque ad inferiorem partem nubium, et ut ab eadem inferiori parte nubium usque ad summitatem terre+, et ut ab eadem summitate terre+ usque ad infimum finem ipsius equalis mensura existit.Anima namque a primo die natiuitatis usque ad ultimum diem uite+ hominis secundum quod puericia, adolescentia et senectus requirunt operatur.In puericia scilicet per innocentiam, in adolescentia per gustum carnis, quem peccata criminalia sepius sequuntur; in senectute autem tedium operandi habet, quapropter operibus suis, qualiacumque sint, finem cito inponere contendit.Sicut enim summus artifex firmamentum cum parietibus suis equali mensura constituit, sic anima, que+ in corpore operatur, a principio operis sui usque in finem equalem possibilitatem operandi cum scientia boni et mali habet, quarum neutra sine altera operatur.LIIII. Media autem pars terre+, id est superior pars ipsius, tenera, mollis et perforabilis est; altera uero medietas, scilicet inferior pars illius, tenax, dura et inpenetrabilis existit; ita ut etiam duricia et fortitudo ipsius duriciam et fortitudinem calibis exuperet.Hoc modo etiam anima racionalis quandam uiriditatem in uiribus suis habet, qua mol|liciem carnis et duriciam ossuum omnes que uenas penetrat, uelut arma, que+ per duriciam calibis secandi quaslibet res maiorem soliditatem capiunt; et ut panes igne fornacis coquuntur, ita opera corporis ardenti studio anime+ complentur.Ipsa enim corpus amore ut dura pars terre+ mollem partem terre+ sustentat, et omnia opera sua cum ipso inseparabiliter operatur; cui etiam ut mulier uiro suo, a quo separari non potest, quoniam duo in carne una sunt, adheret.Lu. Sed et ab utroque humero usque in flexuram utriusque brachii, et ab eadem flexura usque in finem medii digiti utriusque manus, equalis mensura est.Manus quoque a iunctura sua usque ad summitatem finis medii digiti eandem mensuram habet, que+ a talo usque ad finem maioris articuli est, uelut etiam quilibet principalis uentus cum collateralibus suis et flatibus ipsorum in una mensura existit.Homo namque per uim racionalitatis bonis et sanctis operibus uana intentione interdum delectatur, que+ dum operari incipit, sanguis eius, qui in peccatis conceptus est, pre labore cepti operis totus in ipso commouetur; sic que tedio operandi opus suum inperfectum relinquit.Bonum etiam, quod prius non in Deo, sed de propria uirtute confidendo inchoauerat, inperfectum propter elationem mentis sue+ deridet; et quantum priusquam illud inciperet in eo delectabatur, tantum post de inperfectione eius erubescit; et quia tale quid fecerit, dolere et merere incipit.Mensura enim, que+ ab humeris in flexuram utriusque brachii est, opera que+ homo per elationem mentis operatur significat; et mensura, que+ a flexura brachiorum usque in finem medii digiti utriusque manus extenditur, demonstrat quod homo opera, que+ per elationem mentis operatus est, per penitentiam deleat.unde etiam anima, dum in corpore manet, plenum gaudium numquam habere ualet, quia corpus et anima sibi inuicem aduersantur.Quorum conflictum homo ferre non ualens, pre magnitudine tristicie+ in seipso deficit gemens que ad Deum contrito corde seipsum per crebra suspiria humiliat; et ita per timorem Dei humiliatus ab operibus malis et anime+ contrariis declinat, operans bona, que+ per manum significantur, currens etiam uias Dei, que+ per pedes ostenduntur.Manuum namque motus et pedum significat quoniam anime+ de bonis operibus gaudendum sit; quod autem a motu cessant, designat | quia eidem anime+ in malis operibus sit tristandum et dolendum.LuI. Mensura quoque, que+ est in ante in transuersum a femore usque ad femur, tante+ longitudinis est, quanta illa existit, que+ ab umbilico usque ad locum egestionis est; quoniam latitudo terre+ tante+ longitudinis in transuersum existit, quanta spissitudo profunditatis ipsius est.Homo quippe, qui frequenter peccat, si aliquando anime+ in bono opere consenserit, letatur; in qua tamen leticia dolorem timoris habet, quia timet quod inceptum opus forte non possit perficere; et cum timore isto, quem per uires anime+ in se retinet, bonum opus tamdiu operatur, quousque hominem tedio peccandi anima sibi attrahat.Sic igitur omnis homo in hac uita positus modo uoluntati anime+, modo uoluptati carnis consentit; sic quoque omnes sancti et electi martires Dei, dum adhuc in seculo uiuerent, facientes, uexillum passionis Christi portabant.Carne enim peccante anima sicut homo ieiunans esuriem habet; et carne esuriente, id est a peccatis cessante, anima sicut qui cibis reficitur in bonis operibus gaudet.Mensura etiam, que+ ab umbilico usque ad locum egestionis est, petulantiam carnis significat, cui homo interdum consentit, interdum resistit; uelut cuique domino obsequium serui sui modo placet, modo displicet; et sicut terra per spissitudinem suam sustentatur, ita etiam in longitudine et latitudine sua utilia et inutilia procreat.Spissitudo enim terre+, que+ seruo comparatur, desiderium carnis designat; longitudo autem et latitudo ipsius abstinentiam ostendit, que+ pro domina hic computatur.LuII. Sed et in spacio, quod est inter finem gutturis et umbilicum, er designatur, qui de nubibus usque ad terram descendit et naturali uirtute sua creaturas terrarum temperat.Anima nempe, que+ uiuens scintilla et racionale spiraculum ex diuina potentia consistit, totum corpus uegetando penetrat; eius que amore circuit illud ad quodlibet opus mouens et, licet in gustu peccatorum exortum sit, se cum operari compellit.Anima enim ab altitudine celi ad terrena descendens hominem, quem uiuificat, se a Deo creatum esse intelligere facit; ipsa que eri, qui inter celum et terram medius uidetur, assimilatur, quoniam homo per ipsam in superioribus bonum et in infimis malum operatur.Nam er iste omnia loca terre+ temperando pertransit, ita ut eam ubi | arida est humidam faciat, ubi pinguis est cum calore constringat, ubi aquosa est exsiccet, ubi dura est emolliat; atque hoc usque ad medietatem profunditatis ipsius facit; ad calorem quoque et ad frigus quasi aratro eam euertit recta que temperie eam fructiferam reddit.In hunc quoque modum cum anima corpus suum ab omni uiriditate uirtutum aridum senserit, in merorem et luctum conuertitur, et corpus suum per scientiam racionalitatis et per spiritum conpunctionis ad suspiria et lacrimas impellit, quia opera eius praua esse cognoscit; et ita aridum corpus suum per humorem diuine+ gratie+ reuirescere facit.Sed si homo maiora quam perficere possit de uiribus suis presumendo operari temptauerit, anima ipsum ad mensuram possibilitatis sue+ rursus retrahens opera ipsius melius disponit; et si in obliuione Dei quasi in securitate tunc uiuit, timore Dei perterritum ab obliuione Dei euacuat.Cum autem homo, qui alienum deum querendo in duriciam infidelitatis ducitur, tantis tribulationibus ab anima perturbatur, ut nec spem salutis nec ullum gaudium habere possit, per hanc tristitiam ipsa admonitione sua eum ad meliorem partem trahens ad Deum uerum suspirare facit.Sic igitur corpus per animam, que+ uiuens scintilla et uita ex Deo est, ad spem uenie+ et quelibet opera discernenda et sequenda reuocatur, et relicto errore duplicitatis in rectum iter bonorum operum ducitur, ut etiam aqua cursu suo in recto meatu fluit; et sic postea bene uiuendo in timore Dei fortis efficitur.Suauissimus quoque calor cum leni frigore ipsius humiditatem terre+ inmittit eam que fructiferam in arboribus, in herbis et in granis facit, ita ut omnia he+c per eandem humiditatem uirescant.Similiter anima in suauissimo calore fidei et in fortissima pacientia ad tollerandas omnes iniurias hominem confortat, et opera, que+ non bene uiuendo prius operatus est et in quibus eum perstare non licebat, fugienda sibi proponit.Sic quoque eum in bonis operibus fructiferum et in sanctis uirtutibus uirescere facit.Niueum etiam frigus idem er aliquando super terram mittit, quod ipsam | totam obtegit, et per quod ad germinandum calefit; unde et illa ex se frigus suum educit, quousque ad fructiferum officium suum germinando interius preparetur; ac sic deinde uiriditatem fructui cunctorum germinantium infert.Anima namque hominem a gustu operum suorum, quibus eum uelut molendinum circuire cogit, temperat, quoniam ipsa er ille est, qui sanguinem, per quem homo sensum et intellectum capit, fluere facit.Ipsa etiam carnem sudorem emittere facit, per cuius calorem homo sensum, et per cuius humorem, qui frigidus et humidus est, intellectum habet; et ideo omnis fructus operum eius in sensualitate et in intellectu constat.LuIII. Que+dam etiam uolatilia, que+ magne+ fortitudinis sunt, in estate in eundem erem uolantia ab ipso confortantur; ipse que er aliquando in flumina descendens quosdam magnos pisces confortat, ita ut aliquandiu sine pastu esse possint.Similiter cum anima corpus ad consensum suum traxerit, in altitudinem celi uelut auis in erem uolat, et sicut auis sine ere uolare non ualet, sic nec corpus per se, sed per animam mouetur.Sed cum homo desideriis anime+ aliquando consenserit, in caritate Dei totus ardet; sic que de die in diem in iocunditate e+terne+ leticie+ uolans in speculatiua fide et in sapientia sanctarum scripturarum delectatur, quarum suauitate inuisibiliter pascitur et confortatur, uelut piscis qui per erem et per fluxum aquarum confortatus in aquis sine pastu interdum uiuit.LuIIII. Iste etiam er cum aquoso ere mare mouet, a quo flumina diuisa fluunt, que+ terram irrigant et confirmant; quod etiam uene sibi conexe+ totum hominem cum sanguine confortantes ostendunt.Anima quoque, que+ eria est et per quam omnia opera hominis, quemadmodum per erem omnes fructus terre+, perficiuntur, per gratiam Spiritus Sancti homini opera sua proponit, ut per cogitationes, que+ uelut mare inundant, utilia et inutilia discernat.Idem etiam homo naufragium sepe patitur, cum per bonas cogitationes anime+ non consentiens de peccatis suis in magnam confusionem dimergitur; et sic in grauissimo labore cum naue cogitationum remigat, nisi per inspirationem Spiritus Sancti supra petram, qui Christus est, eas edificet.Cum enim mens hominis per uarias uirtutes dilatata ad laudem Dei erigitur, stabile fundamentum supra petram edificat, quod uentis, id est | uariis temptationibus diaboli, moueri non possit; quia quemadmodum uene+ cum neruis humanum corpus, ne dissoluatur, confirmant, sic uirtus humilitatis bona opera, ne per elationem dissipentur, connectit et confirmat.Flumina namque riuulos educunt, terram uiriditate sua adiuuando, que+ omnia per predictum erem mouentur, qui calore et humiditate sua omnia germinare facit.Ita cum anima carnis delectationem superans desideriorum suorum fundamentum in homine constituit, ipsa et corpus opera sua unanimiter perficiunt, unde et in sanctis operibus gaudens in dulci odore uirtutum uolat.Et quemadmodum maiora flumina diuersos riuulos emittunt, qui terram germinare faciunt, sic anima corpori dominans caritatem, obedientiam et humilitatem cum aliis fortissimis uirtutibus in eo suscitat, quibus hominem in laude Dei per exercicium bonorum operum introducat.LX. Terra enim de calore estatis et de frigore hiemis semper lutulenta est, et lutum istud ad germinandum eam inpregnat.Hoc modo et corpus anime+, uelut ancilla domine+, subiacere debet, que+ per corpus, sicut domina per ancillam, multociens superatur; ipsa que omnia bona in homine operatur, uelut etiam estiuum tempus omnes fructus ad maturitatem producit.Sed cum corpus in putredine peccatorum inuolutum contrarium anime+ existit, homo intra se sic dicit: Ego in tanta duricia uiuere nequeo, ut carni mee+ que+ desiderat prorsus negare ualeam, sed idipsum quod possum facere mihi sufficit.Ipse uero, in putredine peccatorum suorum iacens, priorum uirtutum, quas operatus est, interdum reminiscitur, et de lutulentis peccatis suis penitentiam agens ad iusta opera et sanctas uirtutes, quas prius habuerat, cum gaudio reuertitur.Et quemadmodum lutulenta terra omnes fructus per hiemis tempus in se seruat, quos estiuo tempore ad gaudium hominum profert, ita homo priores uirtutes quasi preciosis lapidibus exornat et elegantiores reddit.LXI. Pectus autem hominis plenitudinem et perfectionem eiusdem eris ostendit; quoniam ut pectus cor et iecur ac pulmonem et ce+tera interiora uentris in se retinet, sic et er iste calorem, siccitatem et humiditatem aurarum in se comprehendit.Tali modo et anima in pectore hominis cogitationes cuiuslibet | utilis uel inutilis cause+ considerando et uelut scribendo discernit et qualiter homo racionalis ipsam causam operari debeat disponit.Ipsa quoque anima quelibet opera hominis, siue mollia sint eo quod carni placeant, siue dura quia ei contraria sunt, congregat et in se discutienda demonstrat.Per hoc etiam, quod ignea est, calore suo illecebras carnis exsiccat, quibus desiccatis gemitum cum humiditate lacrimarum in eo suscitat, per quas anima omnia bona operando opera sua exornat.Anima enim delectationem carnis odit, et per hoc, quod eria est, carni sue+ mala opera et uulnera tempestatum diabolice+ suggestionis ostendens, hominem ad cognoscendum opera sua qualia sint prouocat; uelut etiam cor cum omnibus appenditiis suis hominem confortat, qui anhelitu suo omnia humectat.LXII. Nam cor hominis calorem, iecur siccitatem, pulmo humiditatem illius demonstrant; quia ut calor cordis et siccitas iecoris et humiditas pulmonis hominem uegetant, ita et calor, siccitas humiditas que eris et aurarum ea que+ in mundo sunt confortant.Pari ratione sicut cor cum omnibus sibi coherentibus uitalibus hominem calefacit et roborat, sic anima cum sibi collatis uirtutibus a Deo actus hominis perficit, sanctum desiderium ad bona opera ei tribuens.Sed cum hoc opus desiderii malum esse cognouerit, moleste ferens quod gessit, hominem per conpunctionem ad lacrimas rursus impellit; talis que tunc efficitur, uelut qui in bonis operibus delectatus pre gaudio lacrimatur.Ipsa quoque anima omne opus hominis, siue bonum siue malum, quocumque animo fiat, secundum desiderium carnis regit; et quemadmodum predictus er in omnem creaturam modo germinantem et florentem, modo arescentem et deficientem spirat, sic anima opera carnis modo gaudiis, nunc uero lacrimis uariando commutat.Et sicut sol et luna cursum suum sine uicissitudine nubium numquam perficiunt, sic homo nullum bonum opus quod facere inchoauerit in tali puritate ut proposuit ad finem perducere ualet, quin aliqua tempestas eum sepius perturbet.In similitudine namque diei et noctis, que+ interdum in luce sua clarius lucent, et interdum ex uicissitudine nubium in luce sua deficiunt, homo certamen corporis et anime+ habet.| Per desiderium enim carnis in bono deficit, sed per desiderium anime+ gaudens in ipso proficit, quia in omnibus operibus suis calore ipsius uegetatur, quemadmodum predictus er cum omnibus creaturis uolat.LXIII. Et quemadmodum per guttur cibi uentri inmittuntur, qui per molendinum dentium prius confringuntur, et ut pectus hominis cogitando et cognoscendo omnia que+ hominis sunt temperat, et sicut uenter uiscera hominis continet et claudit, ita et predictus er uirentes uires in fructus mittit, et sic ea que+ in mundo sunt ad salutem hominis conseruat.Eodem modo anima omnia opera hominis ruminat et memorie+ commendat, ita ut nullum illorum indiscussum relinquat; uelut esca uentri per guttur inmittitur, et sicut esca dentibus conteritur, sic anima cum spiramine suo opera hominis discernendo scribit; et hanc scripturam per cogitationes colligit, ut homo opera sua qualia sint cognoscat, que+ ipse uelut aliquas formas rerum in cogitationibus suis, in quibus formantur, iugiter inspiciat.Homo igitur operum suorum non potest obliuisci, quia in cogitationibus suis sicut uiscera in uentre clausa seruantur, ipse que in omnibus operibus suis per animam uiret, quoniam ipsa eria est.Cogitationes quoque cum scientia in pectore hominis quasi famulatus omnium operum illius sunt, quoniam ea preueniendo preparant, sicut sinistra dextere+ famulatur; quia et hiemps estati seruit, quoniam omnia conseruat que+ estas profert.Etiam anima seruicium cogitationum est, et cogitationes sicut pugillaris in quo scribitur anime+ sunt; quoniam ipsa omnia opera hominis cum illis limat et quasi scribendo ad id ad quod per corpus cogitur preparat.Cum enim homo mala opera secundum desiderium carnis operatur, tamen ex uirtute anime+ interdum conpunctus lacrimas fundit, quia mala opera carnis anime+ displicent, quamuis in consensu eorum carni subiecta multociens famuletur.Ipsa quoque mala opera, que+ homo per delectationes carnis commisit, lacrimabili suspirio quasi scribendo ipsi in memoriam reuocat; et sicut hiemps fructus estatis in se conseruat, sic anima delinquenti homini suspirium quo saluetur in se diligenter proponit.LXIIII. In pectore autem, in quo omnia que+ homo facere uult congregantur, quidam tumores carnium insurgentes in ubera uertuntur, que+ ubertatem suprademonstrati eris designant; | quoniam ut ubera fortitudinem et plenitudinem hominis ostendunt, ita et eiusdem eris ubertatem ad fertilitatem terre+ manifestant.Sic et anima scit que+ opera hominis eam deorsum trahant, et que+ eam sicut erem sursum uolare faciant; quia sicut cordi mentem, sic anime+ scientiam inesse constat.Quapropter omnia opera hominis per ipsam perficiuntur.Et sicut humanum corpus diuersis generibus indumentorum uestitur, sic anima singulis quibusque operibus carnis, qualiacumque sint, tamquam uestimentis cooperitur; que+ etiam in ipsa iugiter apparent, animabus tantum et solis spiritibus uisibilia, quoniam que+ homo seminauerit, he+c et metet, manipulos operum suorum in fine reportans.Desiderium namque hominis cordi eius, uelut ubera pectori, adheret, in quibus omnis uis pectoris consistit; ideo que anima per desiderium carni cooperari cogitur, ita ut per ipsam, quia eria, humida et calida est, omnia opera perficiantur, quemadmodum ubertas totius terre+ per erem habundanter profertur.In loco enim illo uir in uiribus suis potens est; sed ibi mulier lac infantibus effundit, qui cibo refici non possunt.Ita et uires anime+ fortissime+ sunt, quoniam per ipsas Deum scit et sentit, quamuis desideriis carnis etiam famuletur.Quapropter cum dolenti suspirio corpus macerat, dum contra uoluntatem suam Deo seruire contempnit, uelut seruus qui a domino suo cum indignatione recedit.Delectatio namque carnis uires anime+, cui peccata displicent, non habet, sed motu ardentis sanguinis agitur; ideo corpus per uires anime+ in tantum affligitur, quod grauia peccata sine dolore suspirii cum gaudio perficere numquam ualet.Ipsa quoque delectatio uiribus anime+ comparata nullam fortitudinem ad bene operandum habet, sed gustu carnis pascitur sicut infans cum lacte matris alitur, quia omnino debilis est sicut mulier, si fortitudini uiri comparetur.Sed desiderium anime+ sicut uolans sagitta acutum est, que+ hominem in quo mittitur uulnerat.unde delectatio carnis uiribus anime+, siue uelit siue nolit, multociens subditur.Quapropter desiderium anime+ homini in delectationibus carnis secure uiuenti sic improperando loquitur: Attende quod opus tuum quasi fetens lutum est: ideo in confusionem conuertetur, quia omne suauem odorem spirans a te longe factum est.LXu. unde et mulier debilis est | et ad uirum aspicit, ut per eum procuretur, quemadmodum luna fortitudinem suam a sole recipit; ideo que et uiro subdita et ad seruiendum parata semper esse debet.Ipsa enim opere scientie+ sue+ uirum operit, quia et de carne et de sanguine plasmata est, quod uir non est, quoniam primum limus fuit; quapropter etiam in nuditate sua ad mulierem respicit, ut ab ipsa operiatur.Hoc est quod delectatio carnis ad desiderium anime+ cum magno tremore aspicit, quoniam ab illa sepe reprehenditur et superatur, nec tamen a uiribus anime+ separari potest; quia quemadmodum mulier ad uirum aspicit quatinus ab eo procuretur, quoniam ei cum timore seruit, sic ipsa ad animam semper respicit.Sed cum homo per delectationem carnis totus defecerit, per ammonitionem desiderii anime+ iterum excitatur, cogitando aput se, cum in tanto honore a Deo constitutus sit, cur a uiciis non desistat; sic que anima corpus suum ad amorem bonorum operum sepius retrahit.Istam namque diuersitatem operandi homo in se semper habet, ut etiam angeli cum Deo in gaudio sunt, et ut mala opera hominum cum ira iudicii eius per ipsos iudicantur.Anima etiam a spiritu Dei spiraculum est, et in corpus hominis missa per seipsam nihil operatur; sed quicquid illud ab ea postulauerit, hoc in natura sua cum scientia boni, qua Deum sentit, et cum scientia mali, qua ipsum timet, uelut ignis accendit, in bonis operibus semper gaudens et in malis corpus affligens.Homo enim per uires anime+ ita reuiuiscit, ut opera, que+ secundum desiderium carnis operatus est et quibus animam a uiribus suis denudauerat, intelligens, ad lacrimas, quibus anima uelut camisia induitur, moueatur.LXuI. Quapropter quicumque per lacrimas uere+ penitentie+ peccata sua sicut Maria Magdalena, que+ super pedes Domini fleuit, absterserit, de ipsis amplius non erubescet.Sed cum post lacrimas ieiuniis et orationibus carnem suam macerat, animam suam quasi purpurea ueste exornat; per quam cicatrices uulnerum ita obteguntur, ut in ipsa numquam appareant.Anima etiam penitentiam ab homine semper querit, quoniam ipse gustum peccatorum habet; ipsa que per penitentiam operiri postulat, ut etiam mulier per subtilem scientiam operis sui uirum operit.Homo autem, qui a peccatis, quibus per gustum carnis occupatus est, de|clinauerit, bona opera omni studio operans animam suam aureis coronis et omnibus ornamentis ornat.unde etiam angeli super eam, que+ perdita ouis erat, gaudium habent, et ipsa cum illis letatur.uicia namque et uirtutes ut mulier fertiles sunt, quia uicium uicia et uirtus uirtutes parit; uir que, qui secundum Deum fortis et potens est, omnia opera sua, scilicet bona et mala, cum muliere perficit, que+ prima casum dedit et per quam eadem mala in melius postmodum reparata sunt.LXuII. Sed cor uentrem etiam calefacit iecur que eum confirmat et pulmo humectat, ita ut ille receptionem ciborum usque ad egestionem conseruet; sicut et suprademonstratus er uiriditatem, calorem et humiditatem omnium germinantium fructuum usque ad maturitatem ipsorum producit.Sic etiam anima, que+ racionalis et ignea est, racionalitatem cum uento, sicut et ardens ignis flammam suam sine uento non emittit.In circueunte quoque circulo scientie+ boni et mali cum racionalitate, per quam cognoscit quid Deo placeat uel displiceat, officia et nomina creaturarum discernit; per quam etiam intelligit quod Deus malam consuetudinem peccatorum in zelo suo comburit, sicut scriptum est:LXuIII. Ascendit fumus in ira eius, et ignis a facie eius exarsit; carbones succensi sunt ab eo.Quod sic intellectui patet: Homo qui peccando in obliuionem Dei ducitur, super hunc ira uindicte Dei ascendit, et peccata illius coram eo per ignem examinantur; quia sicut extincti carbones per ignem succenduntur, sic ipse penas ad comburendum peccata parat.Ipse enim per scientiam boni et mali pro malis factis suis se puniendum, et etiam bona opera in laude Dei uolantia super Cherubin ascendere cognoscit.Ista uero scientia fiducialem spem, quam homo ad Deum habet, calefacit, eum que ad timorem et amorem Dei confortat.Per has namque uirtutes humiditas lacrimarum educitur, per has etiam omnia bona in homine perficienda conseruantur, quemadmodum uenter per cor, per iecur et per pulmonem receptionem ciborum usque ad egestionem conseruat.Omnia quoque opera, siue bona siue mala, per racionalitatem erie+ et racionalis anime+ cum uiriditate scientie+, cum calore sensualitatis et cum humiditate sapientie+ ad agnitionem hominum proferuntur; sicut etiam predictus er ui|riditatem, calorem et humiditatem omnium germinantium fructuum usque ad maturitatem ipsorum producit.LXuIIII. Et uenter, qui costis et aliis ossibus, que+ sucum medulle+ non habent, sustentatur, mollem fructiferam que terram, que+ lapidibus interposita est, designat.Hoc exemplo anima gustum peccati in natura sua non habet, quamuis peccata cum corpore operetur, et illud ad opera, que+ gustus carnis sue+ postulat, in similitudine erii uenti, qui totam terram ad germinandum mouet, accendat.Ipsa enim corpus in omni opere suo continet, ut mollis fructifera terra interpositione lapidum firmatur; et sicut tener infans de peccatis, que+ nondum gustauit, loquitur, et uelut Adam ante preuaricationem peccatum sciuit et non gustauit, sic ipsa in corpore quod peccat peccatum non naturaliter gustat.Anima uero que+ sancta et bona operatur pro meritis operum suorum coram Deo in celesti regno gloriosa est; sed anime+ que+ mala opera perpetrat magne+ pene+ per iudicium Dei assunt.Beatus etiam homo de bonis operibus suis coram Deo et hominibus laudatur, quapropter anima ipsius gaudet; sed homo qui lubricis peccatis inuoluitur coram Deo et hominibus in magnam confusionem ducitur.unde ipse cum sudore pudoris homines propter peccata sua fugiens, cum se in his culpabilem cognouerit, omni honore beatitudinis se mortuum et despoliatum plangit, dicens: Susceperunt me sicut leo paratus ad predam, et sicut catulus leonis habitans in abditis.Quod sic intellectui patet: Homo cum peccauerit omni beatitudine propter peccata sua denudatur, quando per propriam uoluntatem ipsius omnis sanctitas ab eo rapitur, sicut leo quod uorare uult rapit; et propter miserabilem confusionem peccatorum suorum sicut catulus leonis in abditis, sic ipse de peccatis suis erubescens hominibus absconditur, ne opera eius cognoscantur.Sic quoque omne opus hominis aut premium in gloria, aut penam in iudicio Dei consequetur.Sed anima que+ in sanctitate gaudet ad Deum dicit: O altissime Deus, omnia uota mea tibi ad laudem reddo, quia sine te per me nihil possum, nisi quantum per gratiam Spiritus Sancti in me accendis.LXX. Esuries quoque, que+ cibum postulat, flores fructuum manifestat; sed cum fructibus uenter saturatus fuerit, esuries cessat; uelut cum fructus procedunt, flores cor|ruunt.Anima similiter, que+ spiraculum a Deo est et cum scientia boni et mali ueritatem semper querendo thesaurus iusticie+ existit, Deum super omnia diligendum esse in natura sua intelligit, quoniam ab eo sicut scintilla ab igne processit; et etiam opera hominis sicut scintillas fulminare facit, quia homo per eam quasi per scintillam illustratur.Ipsa etiam hominem pro uilissimis operibus suis, que+ cum ipsa contra Deum operatur, suspirare facit eum que iusticiam Dei in se esuriendo tamdiu affligit, quousque peccata sua cognoscendo lacrimas cum penitentia pro illis effundat.Cum igitur homo peccata sua hoc modo penitendo conculcauerit, anima iusticia Dei saturatur; sed cum postea flores uirtutum cum bonis operibus ad se collegerit, ipsa bonis operibus repleta statim non esurit, que+ prius in malis operibus dolendo famem paciebatur; quoniam fames ista per fructus bonorum operum, uelut cum flores corruunt, deficit.LXXI. Sed stomachus, cuius sedes in uentre est et cui cibi inmittuntur et a quo emittuntur, et qui ut saccus ligatus est cum uisceribus, capacitatem mundi ostendit; quem creature+ germinando et crescendo replent et quem deficiendo quasi inanem reddunt.Hoc est quod homo, qui sicut luna crescit et deficit, per animam, que+ omnibus creaturis repleta est, operatur; et sicut sanguis in uenis est, sic omnia opera hominis in anima sunt.Que+, cum bonis operibus secundum desiderium suum repleta fuerit, in eternam mansionem, ubi cibo uite+ reficiatur, ascendit; et cum malis operibus occupatur, in fetentem putredinem infernalium penarum peritura descendit.Deus enim, qui preceptum Ade+ dedit, hominem sub precepto esse uult; in cuius obseruatione anima opera saluationis cum gaudio colligit, que+ in exilium perditionis lacrimabiliter mittitur, cum homo desideriis carnis sue+ preceptum relinquendo consenserit.Sed sicut stomachus, qui cibum recipit et emittit, cum uisceribus ligatur, sic ipsa cum omnibus creaturis uel in ascensione boni, uel in descensione mali in homine operatur.Et sicut creature+ in estate florent et uirent, in hieme uero arescunt et deficiunt, ita ipsa in bonis operibus gaudendo floret et uiret, et in malis operibus dolendo arescit et deficit.Stomacho etiam non prodest ut uacuus sit, quemadmodum nec capacitati mundi utile esset si diuersis creaturis euacuaretur.Capacitas quoque ista dispensatrix uirium fructuo|sitatis terre+ est, quia eam nec desolatam nec uacuam in ulla re que+ necessaria ad officium fructuum est dimittit; quoniam, si mundus artus et constrictus esset, ita ut dilatatione careret, plenitudinem creaturarum quam nunc habet ferre non posset.Sic et homini non prodesset si tantum unam scientiam haberet, quoniam quasi uacuus tunc esset, cum nullum opus incipere aut perficere, seu lucem diei uel tenebras noctis discernere posset.Qui modo in duabus scientiis plenus est et per bonam scientiam Deum cum bonis operibus amat; quem etiam per malam mala opera cognoscendo timet.Anima uero cum magna sollicitudine in corpore sicut paterfamilias in domo sua habitat, qui semper sollicitus est ne bonis suis depredetur; quoniam ipsa curam istam, ne homo per inuolutionem peccatorum a sanctis desideriis, que+ per ipsam fiunt, despolietur, semper habet.Cum autem homo propter tedium peccatorum suorum anime+ aliquando consenserit, ipsa inde gaudens homini omnia peccata sua in amaritudine proponit, et celestia desideria super mel et fauum ei dulcia faciens, ipsum sanctum sepissime efficit et ad celestia regna perducit.Sicut enim homo periret si stomachus uacuus semper foret, sic anima sine istis duabus scientiis nequaquam esse posset; et ut mundus aresceret si a bonis et malis fructibus inanis esset, ita anima arida et inanis existeret si operibus, que+ homo per has duas scientias operatur, careret.Ipsa namque omnia que+ hominis sunt in rectum iter dirigendo cum discretione recte dispensat; et per bonitatem Dei, a quo diuina est, per sancta etiam opera, que+ cum homine operatur, mansionem in terra uiuentium se habituram confidit.Per scientiam quoque boni, qua malum cognoscit, illud iniustum esse iudicat, quamuis idem malum per corpus coacta sepe operetur; et si scientiam istam boni et mali non haberet, sicut follis cum qua faber nihil operatur esset.Et sicut mundus absque omni plenitudine fructuum esset, si non in uiriditate germinaret, sic etiam ipsa sine honore et beatitudine bonorum operum esset, si in racionalitate scientie+ boni et mali non floreret.LXXII. Predicta autem mundi capacitas erem in se habet, qui uiribus suis uiriditatem terre+ inmittens eam fructiferam facit, fructus que ipsos, cum ad maturitatem peruenerint, uentosa frigiditate ad ariditatem inclinat; sed quamuis terram frigiditate hac exterius arefaciat, ipsa tamen ex hoc interius pinguescit, quatinus in estate germinare possit.Proinde creator omnium, qui terram ad operandum firmauit, animam, per quam homo omnia opera sua | operatur, secundum seipsum constituit, que+ homini, qui ipsius Dei opus est et usque ad nouissimum diem operabitur, sicut sancta diuinitas inuisibilis existit; sed post nouissimum diem, cum homo totus spiritalis effectus fuerit, sanctam diuinitatem et omnes spiritus et animas perfecte intuebitur.Eadem uero anima fructifera uis est, que+ totum hominem mouendo se cum uiuere facit; et sicut homo panno ex filis texto induitur et uestitur, sic ipsa omnia opera, que+ cum homine operatur, ut uestem induens cum illis, siue bona siue mala sint, sicut corpore in quo habitat obtegitur.Bona quidem opera, cum de corpore abscesserit, sicut uestimentum in fulgore purissimi auri, quod omni ornamento decoratum est, in ipsa apparent; sed praua opera ut uestimentum omni inmundicia pollutum in ipsa fetent.Ipsa etiam in similitudine eris cum homine operatur, qui uires suas terre+ inmittit, per quas fructifera est et fructus suos perficit, et qui frigiditate hiemis totam terram arefacit; que+ tamen ad fructuositatem terre+ calorem in se conseruat, quoniam per uires anime+ puericia, adolescentia, iuuentus et senectus fructus bonorum operum operantur et perficiunt, que+ decrepita etas per defectum quasi arefacit; sed tamen in uera fide ad premia eterne+ beatitudinis post finem hominis conseruabuntur.LXXIII. Quod si terra bis in anno uiresceret et passim gigneret, in ariditatem uerteretur et sicut puluis efficeretur.Per hoc designatur quia, si anima desideriis suis ac uoluntati carnis sue+ pariter consentiret, nullum opus perficere posset; quoniam ipsa uiuens spiraculum est, quod mobili tactu totum corpus illud uiuificando pertransit, quemadmodum etiam flatus predicti eris totam terram fructiferam reddit.Idem uero er quasi anima terre+ existit, cuius humiditatem flatu suo tangens eam uirescere facit; et sicut er iste, cuius uiriditas sanguinem, et humiditas sudorem in homine significat, in terra inuisibilis et inpalpabilis est, sic anima in corpore inpalpabilis sanguinem calefacit et per racionalitatem in illo inuisibiliter operatur.Homo namque se Deum habere per animam intelligit, ideo que siue per seipsum, siue per alium legem sibi semper constituit; et hoc ei naturale est, quoniam primus homo legem in precepto accepit, quam per consilium serpentis repudiauit.Qui post preuaricationem precepti Dei in exilium istud expulsus paradysum inhabitare non potuit, ad quam tamen in multis suspiriis anhelauit, ut etiam anima, cum per corpus superata fuerit, plurima suspiria do|lendo trahit.Sed cum illud desideriis nature+ sue+ subdiderit, in magno gaudio letatur; et sicut terra in frigore et in calore fructus suos non equaliter profert, sic etiam ipsa male et bene operando inequalia opera habet.Ex natura namque ista, in qua anima per corpus et corpus per animam sepe superatur, homo illam puram fidem nequaquam habere potest, per quam ipse montem eleuare et in mare mittere possit, ut Dominus discipulis suis de grano sinapis dicebat; et quam Adam habuit quando inuisibilem claritatem Dei exterioribus oculis suis uidebat, in qua que+cumque uellet se posse facere non dubitabat.Sed post preuaricationem nec Adam nec ullus hominum hanc uisionem habere potuit.unde fidelis homo cum interiori uisu anime+ sue+ in speculo fidei ad Deum respiciat, et ab eo qui omnia potest se saluari confidat.In qua fide multi desideria carnis sue+ mortificando plurima signa fecerunt.LXXIIII. Nam et de corde et de iecore et de pulmone que+dam uene+ quasi fistule+ extenduntur, que+ ad receptionem et ad emissionem ciborum stomacho subuenientes assunt.In hunc modum anima, que+ magna ui corpus, quod dormiens inuenit, exsuscitat, in multis itineribus suis Deum sentit.Et quemadmodum uene+ stomacho assunt cum impletur et euacuatur, sic ipsa in omni bono et malo homini adest; ita ut homo cogitationes, duriciam malicie+ et molliciem carnalis desiderii incipiendo et perficiendo per eam exerceatur; et sicut sanguinei riuuli ad stomachum currunt, sic ipsa uiribus suis totum corpus pertransit.Sicut etiam stomacho non prodesset si semper plenus uel uacuus foret, sic etiam anime+ obesset si corpus in deliciis desideriorum carnis semper uiueret, quoniam in uiribus suis esuriem desideriorum nature+ sue+ habendo deficeret; ut etiam homo sensu et corpore sepe deficit, qui in pinguedine carnis sue+ incessanter peccat.LXXu. Si igitur cibi superflue accipiuntur, caro hominis ex indigno liuore infirmatur; uel si minus necessario sumuntur, caro in defectu attenuatur.Sic itaque stomachus recte dispensator receptionis et emissionis ciborum est.Cum etiam anima ignea ui sua hominem ita superauerit, ut a carnalibus desideriis et a propria uoluntate sua abstinendo se maceret, tunc per suggestionem diaboli superbia inflatus alios spernendo sepe dicit: Sanctus sum et ab omnibus laudari et honorari merito debeo.Sic que oculis anime+ eius per superbiam obcecatis pre nimia tristitia gaudium et | celeste desiderium habere non potest, et ideo in ipso homine turbata dicit: Ach~al! Ach~al! Ego per fetentem superbiam obcecata celestibus desideriis, in qua Deum uidi et intellexi, despoliata sum.unde etiam homo, qui non per carnem et sanguinem, sed per uires anime+, qua Deum scit et sentit, bona operatur, elationem in bonis operibus diligentissime caueat, ne per illam premia eterne+ beatitudinis amittat.Sicut enim homo si cibos superflue uel si minus necessario receperit, caro eius infirmatur; sic etiam anima per elationem superbie+ et per nimiam abstinentiam, que+ sine discretione est, deficit.Anima uero, que+ corpus uiuificat et que+ Deum in trinitate unitatis intelligit, humilis spiritus est humilitatem que suam in puericia hominis ostendit, qui necdum superbiam uel odium in gustu peccatorum habet.In quo etiam tamdiu letatur, quousque idem homo per desideria carnis ad peccata moueatur; pro quibus ipsa dolendo semper lamentatur.Neque enim secundum desiderium nature+ sue+ in fictili uase corporis umquam pleniter operari potest, cum caro exilium et ipsa uitam querat; sed corpus, quo peccante sepe affligitur, inmunda illi et fetida peccata cum dolore proponendo affligit atque eadem peccata in tristitia cognoscere facit.Stomachus enim, qui cibos recipit quos iterum in fetore emittit, hominem qui in peccatis delectatur significat et postea per penitentiam in molestiam peccatorum conuertitur.LXXuI. Et umbilico omnia interiora uentris adherent, sicut et ad circuitum terre+ relique+ creature+ respiciunt; quia umbilicus fortitudo uentris est, sicut et ambitus terre+ receptaculum ceterarum creaturarum existit; hoc designat quod anima, que+ mediatrix omnium operum hominis est, in sanctis et bonis operibus non in se, sed in Deo confitendo gaudet, et in peccatis, quibus uas suum inplicitum esse cognoscit, erubescendo contristatur; per quam tristitiam idem uas, scilicet corpus, quasi stimulo affligit, per quod homo intra se coactus dicit: Quare anima mea pro peccatis, in quibus natus sum et a quibus me continere non possum, me tantum contristat, cum ea ante finem meum emendare confidam?Sic quoque homo in peccatis se consolando in ipsis quasi in sono epulantium gaudet.unde anima, de cuius natura consolatio ista non procedit, tristitia repletur, quoniam ipsa uita est de diuina racionalitate procedens, que+ hominem, qui omnis creatura est, mouet.Deus enim, qui de uilissima natura hominis tunicam humanitatis sue+ ex uirginea carne Marie+ uirgi|nis sibi texuit, humilitatem ualde diligit, per quam superbiam et malignitatem diaboli superauit.Anima uero hominem in bono et malo, ut columpna domum, sustentat; quia, cum ipse per elationem sanctitatis a Deo fugerit, per eam se Deo et hominibus odibilem intelligit; et ipsa eum hoc modo affligendo gaudium habere non permittit.Multi enim per elationem sanctitatis pereunt, et plurimi premia laborum suorum amittunt; ita ut in fine suo ad Deum suspirando uix saluari possint.Qui autem per negligentiam sanctitatis et per carnalia desideria sine superbia peccauerint, illis Deus plurima peccata, cum pro ipsis in penitentia suspirauerint, ignoscit; multi que ex his sancti et columpne+ celestis Ierusalem postea efficientur.Sicut enim umbilicus fortitudo omnium interiorum sibi adherentium est, sic omnia opera, siue bona siue mala sint, ad animam aspiciunt, quia ipsa fortitudo illorum omnium existit.LXXuII. umbilicus quoque cum carnalibus fistulis cordis, iecoris et pulmonis omnium que uiscerum in auxilium refectionis hominis surgit; que+ omnia spiramen anime+ mouet, quemadmodum er cunctas uires terre+ perflando confortat.Idem etiam umbilicus usque ad finem lumborum quasi terra, que+ semper quasdam lutulentas et aquosas inmundicias in paludibus emittit, est; quia calor, frigus humiditas que hominis, quibus ille regitur, in umbilico latent; et cibus ac potus, quibus homo in carne et sanguine uegetatur, ibi ad inferiora defluentes uelut lutum eiciuntur.Homo namque, qui per uires anime+ cum omni creatura secundum Deum operatur, etiam secundum naturam terre+, cuius pars altera mollis, altera dura est, durus et mollis existit; in cuius duricia per superbiam, et in cuius mollicie per gustum carnis anima contristatur, cum idem homo per illa superatus ei non consenserit.Sicut enim er omnes creaturas ad crescendum confortat, et ut umbilicus cum carnalibus fistulis in auxilium ciborum surgit, sic anima omnia opera hominis uiribus suis pertransit, continet et perficit.Ipsa etiam operibus corporis sicut uermis tabernaculo suo, quod ex luto facit, tegitur; et sicut per uermes, qui interdum non uidentur, lutum mouetur, sic homo per inuisibilem animam ad sordida opera mouetur.Et licet ipsa omnia opera hominis, quemadmodum hamus piscem, ad se trahat, tamen per corpus ita superatur, ut ei nullo modo resistere ualeat.Pro peccatis quoque, que+ per corpus coacta operatur, se puniendam et ad iudicialia tormenta adducendam cognoscit, quoniam | omnia in ipsa quasi scripta uidentur.Quapropter quamdiu ipsa in corpore manserit, suspiria doloris emittit, quia ut umbilicus ad lumbos extenditur, sic peccata in ipsam extenduntur et etiam cum ipsa in penas emittuntur, sicut esca hominis in luto emittitur et ut terra lutulentas inmundicias emittit.LXXuIII. Et homo in puerili et in iuuenili etate florendo perficitur, ac postmodum per senectutem in ariditatem inclinatur; sicut et terra in estate per uiriditatem florendo decoratur, et postmodum in hieme per frigus in pallorem uertitur.Cum enim anima corpus suum ita superauerit, ut simplici corde in bona uoluntate sibi consentiat et bonis operibus uelut dulcissimo cibo delectetur, homo ille in celesti desiderio dicit: Quam dulcia faucibus meis eloquia iusticie+ tue+, que+ etiam ori meo multo dulciora melle sunt; et sic cum puerili simplicitate sine gustu carnis in innocentia uiuit.Anima uero hominem istum desideriis suis tamdiu imbuit, quousque de uirtute in uirtutem ascendendo uirescat et in bonis operibus et exemplis, que+ filius Dei hominibus reliquit, floreat; quia liuore peccatorum inpolluta in ipso gaudet et decoratur.Et sicut in frigore hiemis uiriditas, floriditas et maturitas omnium fructuum deficiunt, sic homo per mortem in omnibus bonis et malis operibus deficit.Homo autem qui in puericia, in iuuentute et in senectute bona opera feliciter compleuit, anima ipsius cum eisdem operibus lucida et quasi preciosis lapidibus ornata coram Deo ascendit, et corpus, quod per eam operabatur, ut in iocunda mansione simul habitent, uix expectat.LXXuIIII. In renibus autem, in quibus et fortitudo et lubrica petulantia diffunditur, pinguedo terre+ notatur; quoniam ut in illis aliquando uires hominis, aliquando quoque ea que+ incongrua sunt exurgunt, ita etiam moderata pinguedo terre+ ubertatem fructuum, inmoderata uero inanes fructus, quamuis plurimi appareant, interdum producit.Homo namque omnia, que+ sub circulo solis et lune+ in temporibus mensium operatur, per uires anime+ in sapientia, in scientia et in discretione perficit; per eam etiam, quia ignea et eria est, secundum lunam, que+ crescit et deficit, bonum et malum facit.Per uires quoque eiusdem anime+, que+ per intellectum boni celestis est, homo que+que cogitat et operatur tempora que temporum et elementa, cum quibus bonum et malum facit, cum differentia racionalitatis discernit et omnia que+ cognoscit nominat.Et sicut in renibus fortitudo | probitatis et infirmitas, prosperitas et inutilitas latent, et ut terra per solem, lunam et erem omnia per que+ homo uiuit, utilia et inutilia, germinat; ita fortitudo ista in anima est, quatinus homo per uires eius bona et mala, utilia et inutilia operetur.LXXX. Terra enim in medio eris ut fauus in medio mellis est, diuersis collibus elata, ita ut in quadam parte colles nimio estu, in quadam nimio frigore inhabitabiles habeat, in quadam autem parte colles estu et frigore temperatos.Per colles quippe firmata est, ut urbs cum turribus et propugnaculis.Colles itaque ualles obtegunt et montes terram contra uarias tempestates defendunt; quapropter et ipsa montibus et collibus uelut muro circumdata et firmata est.Hoc designat quod anima, que+ ex precepto Dei tota corpori infixa est, in illo se cum omni creatura operaturam celestia et terrena opera cognoscit.Intelligit etiam quia Deus, qui omnia mala opera iudicat, in bonis operibus hominis ab omnibus angelis et sanctis suis laudatur; quoniam ipse, rex et imperator omnium in celestibus et liberator in infimis existens, hominem mortalitate carnis assumpta liberauit; et quod ipse mirabilis Deus plurima miracula in sanctis suis operatur.Cum enim homo secundum gustum carnis sue+ peccauerit, per animam in penitentia sepe reuocatur; sed qui a peccatis numquam cessando animam superauerit, in illo anima lacrimabili uoce plangit, eo quod esuries nature+ sue+ numquam reficiatur, dum pene nullam spem saluationis ad Deum habere possit.Sed gratia Dei, eundem hominem in amara penitentia peccata sua tandem cognoscere faciens, eum ad relinquendum seculum confortat, per quod anima multum letatur; sic que opera hominis terre+, quam er super et subtus undique tenet, assimilantur, et anima cum corpore, ut er cum terra et ut fauus in medio mellis, est.Sicut enim terra colles ad habitandum estu et frigore temperatos et quosdam intemperatos et inhabitabiles habet, sic etiam homo bona opera, quibus ad celestem patriam, et mala, quibus ad penalia loca ducitur, exercet.Cum autem ipsa uoluntatem carnis superando uictrix exstiterit, bonis operibus ex natura sua, quoniam spiritus est, delectatur Deo que quemadmodum angeli, qui faciem eius inspiciunt, in amore fidei famulatur.Corpus quoque <anima>, cui desideria carnis contraria sunt, ad bona et sancta opera cogit; et cum illud per fortissima bella bonorum operum deuice|rit, eisdem bonis operibus uelut urbs cum turribus et propugnaculis ornatur et firmatur.Ipsa enim humilis est et per uilissimam naturam carnis, qua opprimitur, lamentabilem uocem habet; per quam hominem qui collum suum in superbia erigit numquam plenum gaudium habere permittit.Qui etiam ex natura eiusdem anime+ propter molestiam peccatorum in penitentia illorum gaudere non potest; et sic anima in uera ascensione humilitatis hominem, ne in uanis uiis superbie+ uagari possit, constringit.Anima quippe, que+ per scalam humilitatis ad altum montem, qui habitatio celestis Ierusalem est, ascendit, hominem a superbia discedere et ad humilitatem se inclinare, ne per dolum antiqui serpentis dimergatur, semper monet; quoniam sicut ualles de incongrua pluuia per colles, sic homines per humilitatem a malis defenduntur.Et sicut terra per montes et colles, quibus uelut muro defensa et firmata est, a uariis tempestatibus defenditur, sic anima per sancta opera, que+ humilitate uelut muro muniuntur, ad ce+lestem patriam a confusione diaboli perueniet.LXXXI. Terra enim ad cursum solis sic posita est, ut in omni loco suo per ipsum temperetur.Sic et anima, que+ cum sapientia temperata est, per guttas salientis fontis, qui Deus est, hominem imbuit, ut in plateis discretionis et sanctorum desideriorum Deum cognoscendo ambulet, et propter amorem ipsius gustum peccatorum suorum relinquat.Sed homo qui secundum desideria anime+ operatur, per eam cum sanctis operibus, quemadmodum terra in omnibus officiis suis per solem, illuminatur.LXXXII. Terra etiam cum lapidibus et arboribus firmata est, et secundum illam homo factus est; quia caro eius ut terra est, ossa autem ipsius sine suco medulle+ ut lapides sunt, ossa uero cum medulla uelut arbores existunt.unde et homo edificium suum secundum se ex terra, ex lapidibus et ex lignis componit.Anima quoque, cui desideria carnis contraria sunt et que+ firmamentum totius corporis est, illud uiribus suis infundens omnia opera cum homine operatur et perficit; ipse que homo floridus hortus, in quo Dominus oculos suos pascit, secundum desiderium anime+ operando efficitur; cum autem secundum uoluntatem carnis operatur, coram oculis Dei sicut sol cum eclipsim patitur non lucet.Homo enim qui bona opera fecerit pomerio omnium bonorum fructuum repleto assimilatur, sicut terra, que+ lapidibus et arboribus firmatur et ornatur; cum autem per duriciam peccatorum mala opera perpetrauerit, sicut dura terra, que+ sine fructu est, coram Deo infructu|osus existit.Caro namque hominis bonam scientiam, que+ fructiferam molliciem habet, et ossa malam scientiam, que+ contra Deum se indurat, significant; ossa autem, que+ sine medulla in eo sunt, mala opera ipsius designant.Anima uero secundum Deum in homine operans est, quoniam, sicut ipse celum in pleno gaudio celestibus constituit et ut terram hominibus ad habitandum dedit, sic anima in gaudio cum homine bona opera, que+ celestia sunt, et in querela tristicie+ mala opera, que+ terrena sunt, operatur.Scientia itaque boni et mali uiscera anime+ sunt, quibus hominem humilitatem, que+ materia omnium uirtutum est, docet, et que+ hominem in uiribus suis in peccatis ita constringit, ut illa in gaudio numquam perficere possit.Et sicut homo omnia edificia domus, quam edificare uult, secundum uoluntatem suam preuidet, sic ipsa omnia opera in homine secundum quod potest disponit.LXXXIII. In medio quoque eris terra posita est; ita scilicet ut er e+quali mensura super terram ac sub terra et in utraque parte terre+ sit.Anima etiam, que+ uiuens spiraculum a Deo in corpus missa est, hominem ut cum pacientia preceptis Dei in hac laboriosa uita obediat instruit, in qua in tanta dissocietate, quanta celum et terra distant, inhabitant; monet que ut, qui scientia sua quid ipse sit pleniter comprehendere non ualet, in labore certaminis sui cum pacientia et obedientia ad creatorem suum tendendo respiciat.Sicut enim er in medio terre+ eam sustentando et continendo est, sic anima in medio corporis illud totum sustinendo habitat, et in illo secundum quod ab ea postulat operatur.LXXXIIII. Sed uesica hominis inundationem fluminum, que+ hac et illac per terram diffunduntur, ostendit; quoniam ut illa fluenta uentris recipit et emittit, sic etiam et flumina nunc crescunt, nunc uero decrescunt totam que terram irrigant.Anima itaque, cui natura carnis et sanguinis contraria est, hominem ut ab inquietis cogitationibus se abstineat et pro peccatis suis de gratia Dei non desperet, sed ut in uera humilitate ad pedes Domini pro illis se prosternat docet; quatinus omnipotens Deus in amara penitentia ei peccata sua misericorditer ignoscere dignetur.Cum enim ipsa hominem in humili natura sua ita superauerit, ut ei in omnibus consentiat, celum sic dicendo uictoriose pertransit: Concupiui salutare tuum, Domine, et lex tua meditatio mea est.Quod sic intellectui patet: Ego in carne mea, que+ preceptis tuis per se in bono non consentit, te desideraui et intellexi; et per uim salutaris tui quasi ueloci aqua ita infundebar, ut in medio uirium mearum et in medio | cordis mei mandata tua contra uoluntatem eiusdem carnis meditarer.Et quemadmodum molendinum grana ad edendum per aquas conterit, sic ego, que+ torrens iter aque+ in corpore sum, omnia precepta tua ex natura mea requirendo diligenter obseruo.Sicut enim uesica hominis aquosam humiditatem corporis recipit et emittit, et ut flumina crescendo et decrescendo totam terram perfundunt, sic uictoriosa anima totum corpus bonum recipiendo et malum emittendo preceptis Dei regit, cuius uires in bonis crescunt et in malis decrescunt.LXXXu. In locis autem, ubi digestio ciborum et potuum emittitur, secreti ac subterranei meatus predictorum fluminum designantur; quia ut digestio in corpore hominis permanere non potest, sed eiecta apparet, ita quoque et meatus isti flumina eiciunt illa que ad apertam manifestationem producunt.Cum uero anima in lutulentis peccatis a luce abscondita est, se abstinere non potest quin lamentabili uoce dicat: Ach~al, ach~al, ego infelix, que+ uiuens spiraculum a Deo sum, tanto fetore peccatorum inuoluta sum, ut nulla leticia celum respicere ualeam! Ach~al, unde ueni aut quo uadam, et quid prosunt mihi omnia bona que+ Deus creauit, cum in infernum dimergar?Sed postea in se reuersa iterum dicit: Confido in Deo meo, quia in uera penitentia per misericordiam ipsius de infernalibus tormentis, que+ promerui, liberari possim.Et sic per gratiam Dei consolata et confortata iterum dicit: Quare tristis es, anima mea, et quare conturbas me?Spera in Deo, quoniam adhuc confitebor illi, salutare uultus mei et Deus meus.Quod sic intellectui patet: Cum homo peccata sua per naturam anime+ coactus emendare cogitauerit, in gaudio, quod ex riuulis aque+ uiue+ ei influxit, dicit: Quare tantum contristor et perturbor in anima mea, cum per gratiam Dei uulnera peccatorum meorum cum suspiriis et lacrimis delere possim; que+ per uulnera Domini mei, qui clauos et lanceam pro peccatis meis sustinuit, me liberandam confido?Omnia uero mala opera in amara penitentia postea manifestat, sicut etiam digestio ciborum et potuum emittitur.Sed et sicut de subterraneis aquis flumina super terram producuntur, sic de his rebus optima fama super terram uolat; quoniam qui in peccatis extinctus erat, in bonis operibus reuelatur.LXXXuI. Dorsum autem et latera hominis planiciem terre+ demonstrant.Anima uero, que+ operans spiritus nominatur, sancta opera et cla|ras uirtutes, per quas Deus ab angelicis spiritibus laudatur, cum homine operatur; ipsa que corpori, quod per omnia regit, inuisibilis existit, quemadmodum Deus, qui totam terram creauit, homini inuisibilis est.Et sicut homo cum dorso et latere potenter operatur, sic etiam anima cum corpore omnia opera sua perficit.In femoribus quoque et in loco sessionis colles et asperitas prefate+ dure+ et inpenetrabilis terre+ ostenduntur; quoniam ut femora lumbis et uentri adherent et hominem portant, et ut locus sessionis hominem retinet, sic etiam he+c inferior et inpenetrabilis pars terre+ superiori tenere+ et molli parti eius coniuncta existit illam que fortitudine sua quasi calips retinet, ne dissoluatur.Sicut enim homo totam terram artibus suis regit eam que aratro aliquando profundius, aliquando leuius euertit, sic anima uiribus et uirtutibus corpus secundum gustum carnis pertransit et euertit, et cum fortissimis uiribus eiusdem anime+ homo grauia et criminalia peccata perficit; sed leuiora, que+ per cogitationes sine opere fiunt, alis anime+ tantum perficiuntur.Diabolus namque propter odium, quod ad dominum suum habet, delectationem homini suggerit; ex qua fumus quotiens homo irascitur in corpore eius ascendit; quia homo numquam irasceretur, si delectatione carnis careret.Anima uero, que+ inmortalis uita est, in cuius discessu corpus emoritur, omnia opera secundum desideria corporis perficit, quemadmodum erius uentus totam terram germinare facit; ipsa que in corpore operando sicut torrens aqua fluendo numquam cessat.Omnes quippe angeli super hominem illum, qui sanctis operibus uelut elegantissima ueste induitur, mirantur, quoniam societatem cum illis Deum laudando etiam habebit; omnia que opera eius anima sustinet, sicut femora et locus sessionis totum hominem sustentant.Et sicut aspera et acuta terra mollem partem terre+ atque flumina portat, sic uires anime+ totum hominem continent, que+ ei quemadmodum femora cum lumbis uentri seruiendo adherent.Ipsa etiam cum uiribus suis opera hominis, quemadmodum posterior pars ipsum, sustinet et eum in bono gaudere et in malo contristari cogit, bonis que operibus et uariis uirtutibus uelut bacis et margaritis eum circumdat.unde et Iohannes dicit:LXXXuII. uidi Ierusalem descendentem de celo, ornatam tamquam sponsam uiro suo.Quod sic intellectui patet: Sponsa ista sanctam et orna|tam animam, que+ Christo in dote sanguinis sui adiuncta est et ad eum quemadmodum sponsa ad sponsum respicit, designat: quia ipse filius Dei in aluum uirginis de celo descendit, in qua nouam et sanctam ciuitatem Ierusalem edificauit.Angeli namque, qui faciem Dei semper inspiciunt, in operibus sanctorum, que+ cum innumerabilibus ornamentis ad faciem Dei lucent, et ad celestem Ierusalem ascendendo noua tabernacula semper edificant, et etiam coram eis ut aurea scriptura fulgent, mirantur.unde in sono spalterii, cithare+ et uocis omnium laudum sonant.Deus uero hominem ideo creauit, ut lucida opera, que+ in ce+lo fulgerent, operaretur, quatinus angeli in operibus eiusdem hominis ut etiam in facie Dei mirarentur.unde etiam scriptum est: Minuisti eum paulo minus ab angelis, gloria et honore coronasti eum, et constituisti eum super opera manuum tuarum.Quod sic intellectui patet: Deus angelis, qui laus eius sunt, presens semper est; ideo ab eis uidetur et cognoscitur; cum homo, qui opus cum anima est, eum in fide et non in diuinitate uideat, quem Deus glorificat, honorat et multum ornat, quoniam eum ad obedientiam preceptorum suorum creauit et super omnia opera que+ fecerat eum constituit.LXXXuIII. Nam tenere+ parti terre+ dura et uelut ferrea pars altera terre+ subiuncta est, que+ in duricia sua, quemadmodum calibinea sit, perdurat, ita ut nec confringi nec emolliri ulla inundatione circa eam concurrentium aquarum possit.Homo quoque cum delectationem carnis amplectitur, anima in spiritali natura sua dicit: O ue molliciei gustus carnis, quam ego affligo et a qua affligor! unde homo in peccatis suis mox ingemit dicens: O ue mihi, quod ad tanta peccata, que+ in me superare non possum, natus sum! Et mox ut anima merorem istum senserit, hominem plus quam prius in peccatis puniendo ad se trahit et eum propter peccata sua tristem reddit, quoniam uires anime+ in ipso aruerunt.Postea namque homo secundum naturam anime+ operando ipsam in mortificatione carnalium desideriorum perdit, quatinus eam in celesti desiderio inueniat.Sic quoque anima hominis, in quo obdurationem cordis non inuenit, superat, quemadmodum dura et quasi ferrea terra mollem in potestate sua sustentat; ipsa que anima fortitudine fidei quasi calibe eum firmat, ne per circueuntia mala consuetorum pec|catorum deficiat.Pars itaque he+c dure+ et uelut ferree+ terre+ colles cum rupibus habet, et flumina, que+ in oriente in quatuor partes diuisa fluunt, eam scindere non preualent; sed eam interdum mouent, nec tamen uulnerant.Mocio autem ista ex nimio estu solis ab illa parte firmamenti fit, ubi sol ascendit; et si terra subterius ut ferrea seu quasi calibinea non esset, ex nimio estu hoc tota scinderetur; ab altera quoque parte firmamenti, ubi sol occidit, ex nimio etiam frigore rumperetur.Nam et ex inmoderato feruore solis et ex inmoderato frigore iste+ partes terre+ inhabitabiles sunt.Proinde et anima, que+ humilis nature+ est, contra superbiam hominis semper pugnat, ei que dicit: Quare in tantam altitudinem, quasi teipsum creaueris, ascendis?Si enim per teipsum esse uel operari desideras, ut primus angelus cades.Ipsa etiam Deum, a quo ipsa spiritalis essentia facta est, scit et sentit, et quod ei nullus similis est intelligit; ideo superbiam, que+ sine gaudio est et per seipsam esse et nulli obedire uult, odit.unde etiam superbe+ menti corporis sui dicit: Omnia que+ queris uana et fallacia sunt, et que+ tu honorem nominas he+c blasphema sunt; et cum te ascendere putas sine adiutorio Dei et hominum, cades.Sed homo ex merore anime+ sepe suspirat, et ab omnibus operibus superbie+ declinando in altitudinem sanctorum operum humilitatis ascendit; per quam ipse in medio peccatorum quemadmodum dura terra collibus et rupibus tenetur et firmatur.Et tunc homo bona et sancta opera cum elementis in alio modo quasi reuiuiscendo operatur, ne quasi uulneribus mortis condempnatus coram Deo et hominibus derideatur, sicut etiam eadem terra de quatuor fluminibus in uiribus suis non disrumpitur.Anima autem, que+ uentosa est, omnem creaturam per cor et uenas in homine, dum peccata, que+ sibi molesta et contraria sunt, cum eo operatur, mouet ipsum que post gaudium peccatorum sepe plorare facit et post securitatem eorum in magnam confusionem conuertit.Homo etiam magnam infirmitatem multociens incurrit, cum omnia interiora uiscera sua rectum iter perficiendo que+ uult non habent; sic que anima quasi tempestas in homine cum peccatis et etiam cum penitentia ipsum affligendo est; et quantum ipsa in peccatis doluit, tantum eum in penitentia dolere facit.Ipsa quoque anima in omni feruore peccandi et penitendi hominem quemadmodum ferrea et calibinea terra mollem sustentat, ne deficiat; | quia ipsa uitalis uirtus corporis est, quod numquam cum gaudio peccata sua operari permittit, quod que in peccatis ita sepe affligit, ut ab illis se surgere uix speret.Anima uero per hoc eum iterum excitat, et ut per gratiam Dei se liberandum confidat, ne in dispersionem desperationis decidat, consolatur; quod etiam terra, que+ ex nimio frigore occidentis non rumpitur, significat.Terra enim, que+ pre nimio frigore et estu inhabitabilis est, designat quod homo, qui propter expulsionem Ade+ paruum locum habitabilis terre+ ut peregrinus inhabitat, inter prelia et bella peccatorum et penitentie+ numquam securitatem habere possit; quoniam in lacrimabili exilio plenum gaudium celestis patrie+ uidere non potest, nisi quod illuc a longe in umbra fidei tendit.unde, cum nullam securitatem se habere uidet, dicit:LXXXuIIII. Dies mei sicut umbra declinauerunt, et ego sicut fenum arui.Quod sic intellectui patet: Homo ex originali peccato in his que+ preterita et futura sunt cecus est.unde ea in scientia sua quasi umbram habet.Qui etiam per hoc, quod nullam securitatem habet, ut fenum arescit, cum omnia opera sua ei incerta sint.Omnes enim dies hominis deficiendo in obliuionem ducuntur, sed eterna uita stabilis et noua est, ut etiam estas omni anno nouos fructus profert.XC. Terra namque montes et colles portat, et intra rotunditatem suam plana non est, sed tamen er eam ubique tangit; ipsa que supra et subtus montes et colles fert, quemadmodum ceruus cornua sua.Anima, que+ spiraculum a Deo est, frendenti molestia auariciam, que+ collum luxurie+ existit, odit; quoniam homo per he+c duo uicia pacificos et mansuetos mores nec in se nec ad alios habere potest.Ipsa quoque anima corpori ideo inmissa est, ut ad confusionem diaboli contra suggestionem ipsius cum homine pugnet; quia luxuria per ipsam suggestionem Leuiathan, qui totum mundum deglutire uult, in ipso exurgit, per quam etiam, ut auarus homo pecuniam, animas inquinare et ad se trahere desiderat.Homo namque qui superbus et auarus existit, possibilitate peccandi, quemadmodum terra montibus et collibus ponderata nequaquam plana est, se ponderat, cum relicto timore Dei, ac si per eum iudicandus non sit, secundum desideria cordis sui que+cumque uult operatur.Et sicut er terram non communiter, sed secundum qualitatem tempestatis tangit, sic ipse opera iniquitatis excusando secundum uanitatem cordis sui iniuste operatur.| Sed anima etiam uiribus suis hominem istum affligendo ad Deum pro peccatis suis suspirare facit, ac montem superbie+ in ipso prosternens eum super terra in humilitate sancta et bona opera facere cogit, qui prius peccata in superbia quasi sub terra operatus est.Ipsa etiam in potestate scientie+ sue+ bonum et malum operatur, et ex magna afflictione, quam in corpore ex superbia habet, dicit: Ach~al, ach~al, unde ueni et quid operor, modo cum suspiriis plangentem uocem profero, quia scientiam meam cum putredine peccatorum misceo! Et ita lugendo hominem cogit, ut his uerbis Dominum adoret: Miserere mei, Domine, quoniam animam meam in peccatis pollui, et sana contritiones cicatricum uulnerum meorum, quia tibi soli peccaui.O Deus meus, amplius doce me sancta et bona operari, quibus anima mea sanetur, quam multum perturbaui! Postea namque homo se totum ad Deum inclinat, et esurie anime+ sue+ deficiente in conuiuio penitentie+ letatur.XCI. Nam superficies terre+ subtus quemadmodum supra rotunda existit, ipsa que ad intrantes et circumfluentes aquas quasi ferrea est.Anima quoque, que+ in corpore latitat et in omnes sensus corporis cogitando, loquendo et operando uolat, secundum ista cum omni creatura in homine operatur; cum alii spiritus laus Dei tantum sint, nec operentur.Homo enim, de cuius operibus angeli Deum laudando mirantur, celestis et terrestris est; unde in celo gloriose laudatur et totam terram operando replet; et ita uis anime+ ipsius rotunditati terre+ assimilatur, que+ in corpore et in omnibus operibus hominis circuit, et etiam secundum naturam carnis et secundum naturam suam operatur.uis itaque anime+ ut calips est, per quem omnia ferramenta acuuntur et firmantur, quoniam ipsa desideria carnis, que+ naturam ipsius intrant, pugnando superat ne homo pereat, ipsa que, ne pondere peccatorum suffocetur, contra omnem fallaciam diaboli bellatrix existit.XCII. A genibus uero usque ad talum eadem mensura est, que+ a loco egestionis seu a femore usque ad genu existit.Et in mensura membri huius, scilicet quod a genu usque ad talum est, oceanus, qui totam terram comprehendit, designatur; quoniam ut crura ad posteriora recuruantur, ita et aque+ iste+ omnem rotunditatem terre+ circumamplectentes metam suam non transeunt.Aque+ etiam iste+ extra meatum suum non ruunt, quia uelut in sulco et quasi in canalibus fluentes eosdem terminos non excedunt, et aquis que+ super firmamentum sunt in profunditate sua equales | existunt.Sic et anima, que+ in omnibus membris hominis constituta est, per illum ad omnia desideria carnis festinat, ut follis flare cogitur.unde et lamentando ad eundem hominem dicit: Ach~al, ach~al, cinerosa putredo, cur a Deo meo in te umquam missa sum, que+ in tua desideria me ita inuoluisti, ut diabolica suasione criminalia opera te cum cogar perficere?Tunc homo, licet in petulanti conuiuio peccatorum uiuat, propter querelam anime+ intra se sepe dicit: O, ue mihi, quare a peccatis me continere non possum, qui opera mea coram Deo et hominibus polluta esse cognosco; et quare non timeo Deum meum, qui omnem maculam peccatorum sicut maliciam diaboli iudicando abicit?Postea homo in amara penitentia a peccatis ea dinumerando declinat, et in eandem molestiam, in qua anima ipso peccante fuit, sic dicendo ducitur: Ach~al, ach~al, ego creatoris mei oblitus sum, quando a desiderio carnis in scientia racionalitatis mee+ propter timorem et amorem eius non declinaui; sic que in uera penitentia se ad terram prosternens ad Deum sic orando clamat: O Deus meus, adiuua me, et per sanguinem tuum educ me de profunditate peccatorum meorum, quibus quasi in infernum mersus sum; et per gratiam tuam trahe me ad te, ut ad saluationem surgere possim! Sic que singula peccata sua in uera penitentia considerando abluit.Mensura enim, que+ a loco egestionis seu a femore usque ad genu existit, significat quod uis libidinis in lumbis uiri et in umbilico mulieris per primam suggestionem diaboli excitatur, cum per malum eiusdem deceptionis pari studio desiderando et operando peccata luxurie+ perficiunt.Sed homo postea per animam in dolorem et in molestiam eorundem peccatorum ducitur, quod etiam mensura, que+ a genibus usque ad talum est, designat.Talus quidem locum exilii, in quo Adam positus est, ostendit, quod homo in omnibus operibus suis, bonis et malis, obliuisci non potest; quia in malis operibus expulsionis Ade+ recordatur, et in bonis operibus qualiter a Deo creatus sit reminiscitur.Deus quippe anime+ racionali habitaculum in tanta plenitudine creauit, ut in illo omnes uirtutes suas exercere posset, sicut et homo domum edificat, quatinus in illa omnia que+ uult operetur; et ut etiam uenti a Deo creati sunt, ut aliquando in iocunditate, aliquando in periculo que+que flatu suo pertranseant.Et sicut oceanus locum in quo fluit non excedit, sic anima modum istum non | relinquit, quin in bonis operibus gaudeat et in malis contristetur.Cum enim homo secundum desideria carnis peccat, coram Deo ut tenebrosa nox est; cum autem secundum naturam anime+ operatur, coram Deo et angelis eius sicut lux diei lucet.A talo autem usque ad finem maioris articuli ea mensura existit, que+ a iunctura manus usque ad summitatem finis digiti, qui medius dicitur, est, ut supra demonstratur.Pedes quoque cetera flumina demonstrant, que+ se per totam terram diuidentes illam ubique irrigant.Et sicut idem pedes cruribus, et ut manus brachiis adherent, sic et flumina ista uires suas ab oceano sumunt.Deus quippe elementum terre+ creauit, que+ per uires ceterorum elementorum germinat, ut etiam mulier per uires uiri feta existit.Homo itaque, per animam diuinus et per terram terrenus, plenum opus Dei est.unde etiam terrena scit et in speculo fidei celestia cognoscit.Sicut enim a talo usque ad finem maioris articuli et a iunctura manus usque ad summitatem finis medii digiti equalis mensura existit, sic anima, per quam homo se deum habere intelligit, equali mensura sine omni defectu corpus possidet, illud que eam equali mensura sustinet, ita ut anima in illo nullum defectum in omnibus operibus, que+ cum corpore operatur, habeat.Et ut etiam terra utilia et inutilia germinat, sic pedes hominem ad utilia et inutilia opera portant; et ut ab oceano omnes aque+ fluunt, sic per corpus et animam omnia opera hominis peraguntur.XCIII. Sed in pobblite dextri cruris, ubi ipsum crus hominis incuruatur, principalis occidentalis uentus demonstratur; in femore autem et in talo eiusdem cruris collaterales uenti ipsius denotantur; sed in lumbis et in pede eiusdem cruris spiramina eorundem collateralium uentorum designantur.In pobblite quoque sinistri cruris principalis uentus septentrionalis notatur, sed in femore ac in talo ipsius collaterales uenti eius ostenduntur; in lumbis quoque et in pede cruris illius flatus collateralium eorundem uentorum manifestantur.Deus itaque, ut prefatum est, constitutionem uentorum in homine signauit, uidelicet in flexura brachiorum, in scapulis ac in manibus, in genibus quoque, in lumbis et in pedibus, in quibus duodecim maiores inflexiones sunt, quemadmodum etiam duodecim uenti existunt.Flexure+ etenim brachiorum cum sibi appendentibus membris orientalem et australem uentum cum collateralibus eorum, | ut predictum est, designant; genua uero cum sibi coniunctis membris occidentalem et septentrionalem uentum cum collateralibus ipsorum demonstrant; atque quemadmodum membra ista omni corpori adherent, ita etiam et uenti isti cum ministris suis firmamento assistunt.Alter quoque per alterum calore, frigore, siccitate et humiditate temperatur, officia que sua congrue exercent, ut etiam homo brachiis et manibus suis omnia operatur, que+ in scientia sua dictat.Et sicut he+c membra equali mensura a se differunt, ita etiam uenti equali spacio a se distant.XCIIII. Sed inter hos aquilo asperitatem et horrorem suum sepius ostendit, cum uentosam alam suam in rotam firmamenti et contra orientem extendit, ubi et terribilem et nociuum fumum multociens mouet frigidam que humiditatem in estate emittit, que+ fructum terre+ ledit arbores que arefacit.Cum istud acciderit, idem horribilis flatus cum magna ferocitate se exaggerat nubem que, per quam spera solis lucet, obtegit, ita ut hominibus sol defecisse uideatur.Sic quoque idem flatus errorem sub nubibus facit.unde et tenebre+ in terra tunc fiunt.Sed istud ab hominibus uideri non potest, nisi cum magna portenta prefigurantur; quoniam per elementa ista mouentur, uelut manus per brachium flecti, signare omnia que operari potest.Et idem flatus propter contraria opera hominum cum luna multociens ita ludit, ut ipsa eis interdum coloris nigri, interdum ferrei et interdum quasi per partes coloris uarii distincta appareat.Quapropter et aspectus eius terribilis hominibus tunc est.Aquilo namque in omni parte ad quam se dirigit periculosus est, et omni rei super quam efflat nocens, calidum que flatum, qui de sole cum humiditate roris suauiter uolat et omnem uiriditatem et fructus agrorum in terra perficit, frigiditate et asperitate sua conturbat prosperitatem que utilitatis deuitat.Alios autem uentos sustinet quemadmodum homo, qui ad parietem se reclinat, et eis sic ministrat; omnia que luminaria per tenebras aquilonis ornatiora et speciosiora in creaturis uidentur, quia lumen in ipso non est.Et secundum hunc modum sinistrum etiam brachium dextrum sustentat ei que ministrat.XCu. He+c omnia etiam ad animam prospiciunt.Que+ scilicet anima, in corpore in similitudine uentorum, quorum flatus non uidetur sed auditur, manens, per hoc quod eria est sufflatum et suspirium | et cogitationes suas quemadmodum er uolans dilatat, et que+ etiam per humiditatem sapientie+ rori assimilatur, per quam bonas intentiones ad Deum habet.Sicut enim splendor solis totum mundum illuminat et tamen in se non minuitur, sic ipsa in breui statura hominis tota est, quamuis per cogitationes suas ubique uolet, per sancta quidem opera in laude Dei ad sydera ascendens, per mala autem opera peccatorum in tenebras descendens.Quod etiam sol designat, qui uiribus suis in die super terram et in nocte sub terra lucet.Ipsa quoque bona intentione ascendit, et mala intentione peruerse operando descendit; sicut et crura cum poblitibus superius et inferius in diuersis negociis agitantur.Occidentalis enim uentus, qui aliquantum timendus est, bonam intentionem hominis, que+ numquam sine timore esse debet, per quem homo, dum adhuc in fe+tore peccatorum est, sicut per poblitem sustinetur, ostendit, cuius talus et pes uoluntatem et desiderium, per que+ bona intentio cum operibus perficitur, demonstrant.Et sicut uento occidentali collaterales sui in officio suo assistunt, sic uoluntas et desiderium operi assunt.Dexter quippe collateralis occidentalis uenti designat quod homo uelut in dextra parte anime+ consentiendo peccata in seipso deuincit; sinister uero, quod peccatis superatus uelut in sinistra parte in obliuione Dei uiuit, ostendit.Aquilo autem, qui flatu suo omnem uiriditatem terre+ arefacit, ad quod eum collaterales uenti sui adiuuant, ostendit hominem secundum uoluntatem et delectationem cordis sui desideria carnis perficientem, per que+ ab omni felicitate celestium bonorum destituitur.Sed cum idem homo uelut in sinistra parte mala perpetrando anime+ non consentit, uis racionalitatis ipsius quasi in dextra parte ab hoc eum prohibet; et tamen omnia opera, bona et mala, per ipsam perficiuntur, sicut per estatem omnes fructus terre+ proferuntur.Deus etiam animam per quatuor uires, quas de igne, de ere, de aqua et de terra habet, sapientem ad regendum uas suum, scilicet corpus, creauit, cum quibus etiam omnia officia eiusdem corporis cum ipso operando perficit.Ipsa uero, antequam in corpus mittatur, nihil operata est, sicut etiam, cum illud exuerit, nihil amplius operabitur.In flexuris namque membrorum hominis Deus quatuor uentos cum collateralibus ipsorum signauit: in humeris, in ulnis, in manibus et in lumbis, in genibus ac in pedibus, quorum unus, scilicet orientalis uentus, | fortitudini aurore+ adiunctus est, que+ de frigiditate noctis rorem habet, quem super terram mittit.In mane enim aurora lucet, in prima sol diem illuminat, in tercia ardere incipit, et in sexta plenitudinem ardoris apprehendit.Per quod designatur quod homo per bonam intentionem primum suspirat, postea lacrimatur, post lacrimas bona opera incipit, que+ postea magno studio bone+ intentionis complet.Homo namque, qui in sancta conuersatione bonorum operum fortiter ardet, uelut auster est, qui prius per suspiria et bonam intentionem uelut in oriente sancte uiuere incepit; sed postea uelut in occidente inquieta bella, quibus anima corpus domabat, cessant, quemadmodum estus solis, qui in oriente incipit et in austro pleniter ardet, in occidente tepescit.Sicut enim oriens et auster in calore diei se coniungunt, ita anima uirtutem uirtuti adiungit et omnia bona opera, sicut manus cum brachiis, perficit.Sol autem finito die in occidente descendit, sicut et genua hominum cum pedibus super terram currunt.Ad uesperum etiam iocunditas diei in tedium ducitur, nec homo in luce diei tunc gaudet, sed tedium dormitando habet.Hoc est quod homo, secundum gustum carnis operans et carnalibus operibus occupatus, celestium bonorum obliuiscens nocturnalis efficitur; cum autem per animam in igne Spiritus Sancti sanctas uirtutes operatur, in amore Christi a concupiscentia carnis refrigescit.Anima quippe racionalis cum sono uerba multiplicando profert, quemadmodum arbor ramos multiplicat, et ab ea omnes uires hominis, sicut ab arbore rami, procedunt, ipsius que opera, qualiacumque sint que+ cum homine operatur, sicut fructus arboris cognoscuntur.Ipsa namque quatuor alas habet, scilicet sensum et scientiam, uoluntatem et intellectum.Per alam sensus se uulneratam sentit, et que+ caro diligit declinat, quia semper mobile spiramen est; per alam quoque scientie+ corpus desiderium operandi habet, quia se per animam uiuere cognoscit; per alam autem uoluntatis anima cum corpore operari desiderat, quoniam illud factum uidet; sed per alam intellectus fructus cuiusque operis, siue utile siue inutile sit, quoniam ipsa infinita uita manet, cognoscit.Per istas itaque quatuor alas ante et retro cum scientia boni et mali oculos habens, per bonam quidem scientiam quasi ante cum bonis operibus, per malam autem quasi retro malis operibus uelut auis uolat.XCuI. Nam cum aquilo flatum suum horribiliter leuaue|rit, orientalis uentus ei resistit et occidentalis eum prohibet, ne super eum flare possit; sed auster, qui his duobus fortior est, cum illis etiam ei repugnat, ne super ipsum flatum suum emittat.Sic quoque omnes uenti ab ortu solis usque in occasum eius aquiloni, quem lumen solis nec tangit nec illuminat, resistunt.Aquilo enim aliis uentis peior est, quoniam in casu diaboli, quando Deus illum in lacum exteriorum tenebrarum proiecit, ubi in tenebris absque omni luce manet, tenebrosus factus est.Ex quo enim Adam cecidit maligni spiritus flatum suum de tenebris, in quibus sunt, in totum mundum homines in errorem urgendo emittunt; et hoc in eadem malicia, qua uere+ luci contradixerunt, faciunt.Deus autem non permittit eos horribili forma ut sunt hominibus, qui sub sole sunt, apparere, sed secundum intentionem et mores eorum in omni forma creaturarum eos decipiendo et a bonis operibus quantum possunt auertendo eis apparent.Aquilo enim, qui homines et fructus terre+ ledit et qui alis suis in calore estatis contrarium frigus aduersus orientem et occidentem emittit, per quod fructus terre+ arefacit, tenebrositati et nequicie+ eriorum spirituum similis est, quia ipsi pessimi spiritus calorem ignis Spiritus Sancti per obliuionem Dei in hominibus frigidum faciunt.Anima nempe, que+ conflictu corporis ita superatur, ut illi consentiendo in desideria carnis uelut uermis in habitaculum suum inuoluatur, per spumam serpentis peccatis inquinata, spiraculum a Deo se esse non recordatur.Ipsa uero in his non diu manens, sed pro amplexione peccatorum, quibus quasi magnis inhiabat deliciis, suspirat et gemit, et peccata sua non in deliciis, ut prius, sed in molestia habens et quasi contra se rixando postmodum bonis operibus insistit.Sed cum homo in mala scientia seipsum uendiderit et per feruorem libidinis Deum in obliuionem ducendo ad consilium serpentis aspexerit, eadem libido per flatum diabolice+ artis in eo feruentius ardet eum que sic dicendo decipit: Quomodo posses te continere, quin caro tua per delectationem concuteretur, cum homo sis et iterum penitendo mundus fieri possis?Sic namque homo iste in similitudine uenti, qui horrorem suum sub nubibus facit, per irrisionem errantis mentis in scientia sua obnubilatus, in tenebris obliuionis Dei cum criminalibus peccatis | dormit.Et cum tali modo in peccatis suis Deum obliuiscendo dormierit, in scientia hominum illorum, qui Deum iuste uiuendo uident, uelut pessimi et horribiles uermes, quos homines fugiunt, habetur.unde et de ipso dicunt: Qualis est homo iste, qui se in tanta inmundicia uiuendo hominem esse non recordatur?Sic que eum ut mortiferum signum fugiunt, seipsos considerantes omnia que opera sua cum timore Dei signando propter terrorem illum, quem in homine illo cognouerunt, ne ei similes efficiantur.He+c quoque in similitudine illorum signorum, que+ erumpnas et inutilia prefigurant, faciunt.Et sicut manus per brachium omnia signat, et ut portenta in motu elementorum prefigurantur, sic homo per animam utilia et inutilia in seipso considerando operatur.Diuersitas namque aquilonis instabilitatem mentium hominum illorum significat, qui queque secundum uoluntatem suam preuidendo conuenientia estimant, in se et non in Deo confidentes; per quod et spisse+ nubi, per quam fulgor solis numquam perfecte uidetur, similes sunt, cum omnia que+ creatori suo contraria sunt eligendo et constituendo thesaurizant.unde etiam in nigredine malignitatis hominibus molesti sunt.Sicut enim luna uario colore distincta apparet, sic ipsi cum obliuione Dei in ferream duriciam per duplicitatem doli ita conuertuntur, ut se interdum suaues et utiles sine recta fide hominibus ostendant, ipsi que diabolica arte delusi per odiosa et maliciosa opera sua coram Deo et hominibus in confusionem conuertuntur.Idem enim aquilo periculosus in omni parte existit et omni utilitate caret, quia illum maliciosum, qui Deo contradicit, ex iudicio iustissimi iudicis suscepit.Ipse quoque ardentem iram, in qua per suggestionem diaboli sanguis hominis effunditur, et etiam hominem, qui in odio ire+ sue+ cum nequitia sua illum, quem Spiritus Sanctus inspirauit, quantum in se est occidit, cum in dulci sono dilectionis eum numquam laudare potest, designat.Idem namque homo in malicia sua aquam inhonestatis super illum, quem sapientia infusum uiderit, fundit, et eum ubique conterendo persequitur; hominem que caritatem habentem per uerba mendacii ab omni honore quantum potest despoliat, et pacem cum uerbis asperitatis et perfidie+ undique in omnibus quibus potest destruit.Aquilo enim, qui a Deo alienatus est, omnia uicia hominum | suscipit, ut in ipso torqueantur; quia sicut hordeum a tritico excribratur, sic ipse ab omni utilitate et beatitudine ac sanctitate separatus omnes uirtutes, que+ per inspirationem Spiritus Sancti procedunt et que+ per eum ornatiores et lucidiores fiunt, sustinet, quemadmodum paries hominem sustentat, qui se in illum reclinat.Per tenebras quoque suas omnia lucida, que+ celesti armonie+ adherent et que+ filius hominis in uirginea natura seminauit, cognoscuntur; et sicut suggestio diaboli homines seducit, sic etiam flatus aquilonis homini nociuus est.Cum etiam homo, qui iniquitates et peccata quasi in sinistra parte cum diabolo susurrando operatus est, per penitentiam et conuersionem quasi in dextra parte eorum reminiscitur, tunc sicut captiuus ab inferno liberatur et per recordationem peccatorum suorum fortior et sanctior in bonis operibus efficitur, quemadmodum sinistra dextre+ ministrat.XCuII. Faciem uero iusti germinis, scilicet Ade+, Deus contra orientem uertit, quando eum suscitauit et erexit, ac in dextra ipsius australem partem beatitudinis et in sinistra eius exteriores tenebras, que+ aquilo nominantur, signauit.Ipsi quoque uires elementorum ceterarum que creaturarum infixit, ut cum illis contra aquilonem operaretur, qui habitaculum perditorum angelorum est, qui se ab ipso separauerunt, quoniam in proprietate uoluntatis sue+ eum negando Deum esse noluerunt.Quapropter etiam Deus uult ut homo aquilonem per sinistram partem repudiet eum que retrorsum abiciat nec ulla imitatione ad illum aspiciat, sicut nequaquam facie sua dorsum suum uidere potest; et ut omnibus uiribus creature+ aduersus serpentem in prelio Michahelis pugnet aquilonem que omnino in obliuione sinistre+ partis habeat, quemadmodum tenebre+ a luce segregate+ sunt.Sic Deus hominem cum uiribus omnium creaturarum firmauit eum que ipsis uelut omni armatura induit; ita ut per uisum creaturas cognoscat, per auditum eas intelligat, per odoratum discernat, per gustum ab eis pascatur et per tactum eis dominetur.unde et ipse uerum Deum creatorem omnium creaturarum scire debet nec aduersus eum preliari contendat, quamuis per consilium antiqui serpentis multociens decipiatur; quia Deus supradictis uiribus eum non ad hoc repleuit, ut ullatenus mentem suam in stulticiam perditi angeli | eleuare temptet.Deus enim formam hominis secundum constitutionem firmamenti ceterarum que quarundam creaturarum formauit, quemadmodum fusor aliquam formam habet, secundum quam uasa sua facit.Et ut Deus magnum instrumentum firmamenti equali mensura mensus est, sic etiam equaliter mensus est hominem in parua et breui statura sua, quemadmodum supra dictum est; eum que sic creauit, ut membrum membro coniunctum rectam mensuram suam rectum que pondus suum non excedat, nisi hoc ex iudicio Dei fiat; et ut in pluribus partibus corporis sui se flectat, scilicet in collo, in humeris, in ulnis, in manibus, in femoribus, in genibus atque in pedibus et in ceteris quibusdam membris.XCuIII. Sed et sicut creaturas Deus in homine signauit, sic etiam tempora anni in illo ordinauit.Nam estatem in homine uigilante, hiemem in dormiente ostendit; quoniam ut hiemps infra se abscondit quod estas in gaudio profert, ita et dormiens per somnum confortatur, quatinus uigilans in uiribus suis ad quelibet opera promptus efficiatur.Menses quoque in eo distinxit, cum qualitates et uirtutes eorum in ipso discreuit.Nam mensis primus, in quo sol sursum erigitur, frigidus et humidus existit et in multa diuersitate est et aquam in candorem conuersam exsudat.unde et qualitates eius cerebro coniunguntur, quoniam illud frigidum et humidum exstans uilem humorem per oculos et per aures atque per nares eiciendo emundat.Ita et anima in puericia hominis, que+ nec dolum nec carnalem gustum habet et eam contra naturam suam operando non concutit, in gaudio operatur, ipsa que in eadem puericia, que+ iuxta desiderium suum simplex et innocens est, fortis et potens existit.Postea uero, gaudio puerilis innocentie+ carens, in magnam tristitiam, uelut peregrinus qui ex patria sua pulsus est, conuertitur, cum corporales humores in homine crescunt et ipse per gustum carnis maculosus effectus lasciuiam amplectendo cum obliuione Dei in conuiuio peccatorum gaudet et letatur.Sicut enim sol in primo mense sursum erigitur, sic anima in prima etate nec ligata nec tenebrosa gustu et effectu peccatorum est, per que+ homo cum diuersis moribus instabilitatis in duriciam sordiditatis et uanitatis sanctitate legitimorum operum carendo conuertitur.Sed cum idem homo humiditatem lacrimarum per doctrinam et ammonitionem | Spiritus Sancti effuderit, a feditate peccatorum in suauissimo odore boni rumoris ignorantiam et tedium bonorum operum deuitando mundatur.Secundus autem in qualitate sua purgatorius est et in oculis designatur; quia et oculi, aquosi et lutulenti et pestiferi existentes, purgationem aliquando in semetipsis faciunt.Hoc modo anima in homine uelut sucus in arbore est, quia sicut per sucum omnes fructus arboris crescunt, sic etiam per animam omnia opera hominis perficiuntur; et cum uene+ et medulle+ ipsius implete+ fuerint, secundum desideria carnis operari incipit; que+ cum perfecerit, ex spiritali natura ipsius anime+ coactus sepissime ingemit.Sic quoque cum oculo scientie+ quomodo peccata inceperit et qualiter sine penitentia illa perfecerit considerando, ab omni pollutione mundatus ea ulterius uitare studet.Per tercium uero, qui tumultuosus existens tempestates portat et pestes in se retinet et diuersis flatibus omnia germina terre+ mouet, aures intelliguntur, in quibus sonus cunctorum utilium et inutilium sonat, per que+ totum corpus mouetur.Similiter et anima in corpore, quod per eam mouetur et impletur et uelut uenis connectitur, conflictum contra uires nature+ sue+ habet, cum homo in medio iuuentutis sue+ similis est arbori, que+ prius grossus et postea fructus suos emittit.Homo enim tempestates inquietorum morum habet, cum intelligit quid facere possit, quia medulla eius iam pinguis est et uene+ ipsius plene+ sunt; et tunc anima in illo plangentem et querulam uocem habet, eo quod dolor suus de peccatis illius magis et magis augeatur, quoniam ipsa uita illa est, que omnia in homine mouet.Ille autem plus iusto appetentior laudis se sapientem reputando magis desipit, cum per temeritatem et superbiam suam quasi putridum uulnus existit, et in mendacium ducitur, cum in eo fama honesti et boni rumoris, quam habere querit, numquam apparet.unde et anima, in quam omnia bona et mala reuertuntur, sicut etiam in auribus omnia utilia et inutilia sonant, et per cuius uires omnia perficiuntur, lugendo tristatur.Cum autem compresso tumore iuuenilis mentis per gratiam Dei ad meliorem partem peccata sua emendando conuertitur, anima, que+ prius tristis erat et in ipso omnia, utilia et inutilia, perflat, propter mala et inutilia opera eum ad penitentiam conmouet, et propter | bona et utilia opera eum sicut in paradysiaco loco gaudere facit.Sed et per quartum, qui uiridis et odoriferus est et uelut cum timore tonat, nares designantur; in quibus spiramen anime+ odorem adtrahit et emittit omnium, que+ sibi homo cum timore eligit.Huic quoque, scilicet mensi, homo, qui per spiramen racionalitatis in scientia sua uiriditatem bonorum operum sapienter elegerit, assimilatur; in quo omnes fructus uirent et qui odoriferus est, quoniam in dulcissimo odore rumor probitatis et utilitatis eius in laude Dei ubique emittitur.Sed tumultus odiosorum et malorum hominum uirtutes et bona opera illius hominis sepe repudiat et eum iniustum et malum uocat, quemadmodum Iudei Dominum Ihesum Christum iniustum et coinquinatum esse mendaciter dicebant, cum eum in omnibus operibus suis sanctum et iustum cognoscerent.Sicut enim mensis iste cum periculo et timore sonat et tamen fructus terre+ non arefacit, sic etiam uires et uirtutes beati hominis per predicta mala non arescunt, sed illi, qui dentibus suis super eum frendent, deficiunt.Et sicut homo, cum spiramine racionalitatis per nares que+que dulcissima et nobilissima eligendo sibi attrahit et fetentia et lutulenta abicit, eterna premia promeretur et ab hominibus cum laude honoratur, ubi eius persecutor celestibus premiis carens in terra ab hominibus numquam in ueritate laudari potest.Qui enim Deum timet et diligit, mentem suam ab omni quod malum est custodit, quemadmodum homo nasum suum de fetenti et inmunda re auertit.Quintus autem suauis et lenis et gloriosus in omnibus fructibus terre+ est; ut etiam gustus oris dulcis et delectabilis est, quoniam per ipsum cognoscuntur et sciuntur quibus homo cum gaudio reficitur.Sic et racionalitas columpna et medulla quinque sensuum existit, qui per eam sustentantur et ad operandum diriguntur, quemadmodum terra per aratrum euersa germinando fructuosa efficitur.uisus enim, scilicet sensus oculorum, per quem homo omnia uidet et cognoscit, inter alios iure principatum tenet, quia, ut loco sublimior ceteris est, ita et remotiora magis quam alii percipit.unde et idem uisus oculorum iocundus et gloriosus est, quia homo cum eo cognoscendo et eligendo utilia ab inutilibus discernit.Sicut ergo quintus mensis, uidelicet Maius, suauissimum odorem florum habet, in quo corda | hominum letantur, eo quod in ipso omnes fructus terre+, de quibus homo gaudet, procedant, sic etiam homo in uisu oculorum, omnem usum naturarum naturaliter cognoscendo, quid inter illa que+ uidet differat acumine racionalitatis discernit.Fructuositas uero istius mensis gustui oris similis est, per quem homo ea, que ad refectionem suam utilia sunt, cognoscit.At sextus cum calore siccus existens in processu fructuum cum ere illo se eleuat, qui maturitatem fructibus inmittit et aquas aliquando in nimietate effundit; in quo et humeri hominis notantur, qui cum calore siccitatem habentes unumquemque laborem sustinent et omnia opera complent totum que corpus retinent, et tamen interdum pro labore quietem querunt, uelut cum ales pre lassitudine alas suas remittit, et ut radix ramos suos continet.Eodem modo secundus sensus, scilicet auditus, ad intelligenda uerba que+ suscipit quasi quedam pennula racionalitatis existit.unde fit ut, dum aures sonum cuiusque creature+ recipiunt, qualis sit uel ubi sit eadem creatura cognoscat, ideo que tunc homo magis ad inuestigandam eam animum intendit.uis enim anime+, que+ per aures sentit, sicut audiendo non laborat, ita nec extediata saciatur, sed potius desiderium multa cognoscendi et notandi habet; ut etiam sextus mensis, qui humidus non est, fructibus, quos cum leni calore produxerat, multiplici incremento dilatat et eis maturitatem inmittere incipit.Et sicut in mense isto inundationes aquarum cum periculosis sonis tonitruum in timore funduntur, sic etiam inter illa, que+ de rebus humanis placide auditus admittit, sunt multa que+ cum horrore et tristitia recipit.Auditus uero inicium racionalis anime+ est, quia sicut uerba que+ scribuntur prius dictantur, sic per ipsum dictata et composita que+que secundum hominis intentionem perficiuntur.Anima tamen omnia ista, bona et mala, utilia et inutilia sustinere cogitur, que+ per inicium auditus in suspiriis lacrimarum, quia nondum bona opera incepit, plene gaudere non potest.Humeri quoque, qui humiditatem uiscerum et aliorum membrorum hominis, sed totum corpus sustinent, etiam nonnullam auditus, qui inicium anime est, similitudinem habent, per quem omnia opera perficiuntur, quemadmodum per humeros onera cuncta portantur.Sicut enim uiscera ad inuicem cohe|rent, sic et opera hominis coniuncta sunt; et per bona, quibus mala arguuntur, gaudium habet, et per mala, quibus bona cognoscuntur, tristatur; et ita, cum iam in gaudio manet, mox in tristitiam conuertitur.Quapropter et requiem querit, ut homo quietem, quam habere non potest, sepe desiderat.unde et eadem anima, que+ quamdiu in corpore manet fatigatur, in eternis tabernaculis pro bonis recipitur, et pro malis secundum merita sua in penis collocatur.Septimus quoque per ardentem solem magnas uires habet fructus que terre+ maturos et aridos facit, atque per tempestates ariditatis et pluuie+ torrens est; quemadmodum et flexure+ brachiorum per scapulas et per manus fortes sunt, quibus homo omnia necessaria colligit.Sic et homo per odorem naturam cuiusque rei sapit, discernendo et cognoscendo que+ utilis et inutilis sit; et ea que+ ad conseruationem nature+ sue+ pertinent eligit et in sinu suo colligit, quatinus malis humoribus arefactis in sanitate crescat quibus temperatur, ne humores per corruptum sucum a fortitudine sanguinis destituantur.Ipse enim, scilicet homo, in scientia sua omnia ista ad se trahens, ea sub potestate ligat, ut liuor humorum expellatur et ipsi in fortitudine sanitatis persistant; et sic cum discretione ista fortiter disponit, ut etiam flexure+ brachiorum per scapulas et per manus fortes sunt.In mente quoque sua conseruat que+ ad sanitatem suam pertinent, et sic omnia sibi necessaria prouidet, quemadmodum omnes fructus in mense isto maturi iam colliguntur.Anima uero, que+ spiramen a Deo est, torrens iter habet, ut etiam sapientia torrenti itinere girum celi circuiuit.unde in septem donis Spiritus Sancti cum quinque sensibus homo per eam incipit et perficit omnia opera sua, ut etiam septimus mensis omnes fructus terre+ perficit.Que+ uidelicet opera uel ad laudem quasi per dextram, uel ad confusionem quasi ad sinistram ac si in quadam maturitate et ariditate fructuum perficiuntur.Ex recordatione enim peccatorum in amara penitentia sepe lacrime+ effunduntur, uelut in fortissimis uiribus leonis, qui alias bestias precellit, omnia uicia et peccata cum magne+ intentionis studio conculcat; et per sapientiam, qua Deum cognoscit, pro operibus peccatorum, quibus a Deo fugerat, luget.Anima namque cum suspiriis suis per ammonitionem Spiritus Sancti | in multis uiribus hominem mouet et sustinet, cum eum in penitentia omnem uiriditatem uirtutum ad abstergenda uulnera peccatorum colligere facit, per quod ipsa gaudium habet, semper desiderando ut ad eterna tabernacula perueniat et in ipsis sine fine permaneat.Octauus autem uelut magnus princeps in uiribus suis est, qui omnia in potestate sua per plenitudinem habet.Quapropter et leticiam in se ostendit, atque per feruorem solis ardens rorem etiam de quadam frigiditate habet, horribilis que in tempestatibus suis est, quia sol iam ad inferiora declinauit.Qualitates itaque ipsius in manibus hominis ostenduntur, que+ plurima opera perficiunt et potestatem totius corporis in se habent; quoniam omnia que+ possunt sibi adtrahunt et thesaurizant, ita ut homo operibus manuum suarum sepe laudetur.Similiter et homo per gustum oris uires illorum, quibus reficitur, pre ceteris sensibus perfectius cognoscit et eas in potestate scientie+ sue+ habet, sicut etiam mensis iste in uiribus suis magnus est.Ipse etiam leticiam in se habet, sapienter discernens que+ frigide+ et calide+ nature+ ad sanitatem suam conueniant, ut etiam mensis iste ardorem solis et frigiditatem roris in se habet.In scientia enim sua ab illis que+ periculosa et inutilia sunt declinans, bona et utilia colligit, sicut manus laudabilia opera fortiter in probitate perficiunt, et ut edificator in potestate artis sue+ omnia edificia domus sue+ construit, in qua omnem substantiam suam sapienter conseruat.Anima uero preliatrix existens desideriis suis illicitas cupiditates hominis superando penetrat, et torrenti itinere circulum suum circueundo in inceptione prelii sui ad altissimum Deum ascendit.Ipsa enim scuto fidei et omni armatura uirtutum contra desideria carnis pugnat, et cum illa uicerit, uelut uir preliator, qui secundum uoluntatem et intentionem suam inimicos suos superauit, gaudet; quia in calore ueri solis ardendo hominem suspirare facit, ita ut in frigiditate uere+ penitentie+, que+ omnia peccata arefacit, lacrimas effundat.Homo enim in penitentia, in qua plurime+ contrarietates ei occurrunt, cum humiditate se pro luto computando descendit, ita ut uix saluationem anime+ sue+ speret.Sed anima mox crucem et omnes passiones Ihesu Christi, per quas peccata abluuntur, ei proponit in spem eum eleuando, et ex qua penitentia ipso de uirtute in uirtutem ascendente floret, ita ut pro singulis per eam perpetratis flores bonorum operum et sanctarum uirtutum, quibus numquam | extediari possit, operetur.Sic enim per penitentiam in magnis uiribus cottidie proficiendo sustollitur et thesaurizat bona et sancta opera, de quibus omnis celestis turba Deum laudando gaudet.Nonus uero maturi temporis est nec per tempestates se terribilem ostendit, omnem que indignum sucum fructuum, qui boni ad edendum sunt, aufert, quia ipse omnia uelut in sacculo secure tenet.unde et in qualitatibus suis sicut uenter hominis est, in quo ex calore iecoris et aliorum uiscerum quicquid ei inmittitur excoquitur; quod etiam mixtum calore et frigore in statuto modo recte eicitur.Sed iste modus per infirmitates aliquando destituitur, ut etiam mensis iste per precurrentia tempora in modo suo interdum conmouetur.Homo quoque per sensum tactus que+ ad edendum matura sunt cognoscit et comedit, ne de inmaturis eius humoribus turbatus infirmitatem incurrat, ut etiam mensis iste indignum sucum fructuum aufert.Ipse etiam intendit, ut non inmoderate, sed recte et sufficienter reficiatur, ne humores sui uili sanie moueri possint; et etiam que+que utilia caute sibi colligit, ut quilibet rem quam diligit diligenter claudit, ne sibi auferatur.Sic ergo homo tactu suo uentri similis est, qui ea que+ recipit calore et frigore temperate cocta emittit, ut etiam in mense isto omnia matura apparent, quorum sucus postea exsiccatur.Anima uero, que+ multis bellis et laboribus tribulationum per lapsum Ade+ et etiam per prelia carnis sue+ turbatur, in bonis operibus cum gaudio ad celestia ascendit, et in malis per tristitiam descendit.Ipsa enim fortissimam loricam, que+ diligentissime texta et connexa est, scilicet pacientiam, induit, quam nulla sagitta perforare ualet, et in ascensione bonorum operum hominem prouehit, ut in descensione uere+ humilitatis quicquid boni fecerit illi, qui summum bonum est et per quem illud habet, attribuat.Cum uero homo in tanta tristitia est pro peccatis suis, ut uix saluationem anime+ sue+ speret, tunc eius iterum anima pacienter sustinens ei proponit, quod Deus pro salute hominis humanam formam assumpserit, et eum in spe ab ista dubitatione surgere facit, sicut scriptum est: Si ascendero in celum, tu illic es, si descendero ad infernum, ades.Quod sic intellectui patet: O Deus, omnis ascensio sanctorum et celestium operum eorum, quos igne tuo accendis, tua est, qui homini in amore tuo ro|rem conpunctionis cordis inmittis, per quam cetere+ uirtutes postea uirendo frondent.Cum autem in profunditatem peccatorum descendero per obliuionem tui infernales penas promerendo, si in uera penitentia ad te clamando suspirauero, guttis sanguinis tui me ungis et saluas, et sic liberator et saluator meus ades.Pacientia cum humilitate in altis est superbiam superando, et etiam in tenebris peccatorum est hominem monendo ne pro peccatis suis de misericordia Dei desperet; et sic omnia opera in recta moderatione quasi in maturitate habet, illa que+ in sanctitate fiunt a uana gloria defendendo, et ea que+ in putredine peccatorum perficiuntur a desperatione liberando saluat.Ipsa enim pacientia in recto itinere est, quoniam celestia non relinquit nec terrena despicit, sed omnia incitamenta uiciorum fallentis diaboli in uero lumine, quod Deus est, conculcat, et in omnibus his nec nimis letatur nec in tristitiam cadit, licet interdum ex deceptione diaboli commoueatur, cui cum scuto fidei fortiter resistit.Decimus quoque quasi homini sedenti assimilatur, quoniam uiribus suis in uiriditate non uolat nec calorem parat, sed ramos arborum exspoliat frigus que exsudat; quemadmodum et homo, dum sedet, se complicat ut frigus euadat; qui in eodem mense uestem sibi adtrahit, quia tunc calorem per uestimentum habet.Hoc exemplo et homo, cum per senilem etatem frigescere incipit, tunc sapientior quam prius effectus pueriles mores in tedium ducit et uicissitudines lasciuorum et stultorum morum in ista matura etate desiccat, et stultorum societatem, ne eum per ignorantiam decipiant, deuitat; quoniam inutiles et uarii suci gustus carnis ex frigiditate etatis in ipso iam deficiunt, ut etiam mensis iste ex uiriditate iocundus non est, per cuius ariditatem cum frigore rami exspoliantur.Anima quoque, que+ uiuens et prudens spiraculum a Deo facta est, qui uera sapientia est, hominem docet ut firmiter teneat que+ ab ipso Deo sunt, et per gratiam Dei cum uiribus suis in beato homine, uelut domina ancillam, corpus sibi dominando subicit et illi in bonis delectationem parit.Si enim aliquando caro hominis illius per gustum delectationis mota fuerit, anima in ipso indignando miratur et idem uenenum in uenis et in medullis illius extinguendo cessare facit, et per gratiam Spiritus Sancti cum doctrina | scripturarum eum consolando de uiciis ad uirtutes, ne in peccatis deficiat, colligit et caute obseruat.Sed undecimus se inclinat et frigus edificat, nec gaudium de estate, sed tristitiam de hieme in se ostendit; et frigus de ipso super terram cadit eam que lutum spumare facit; quod et homo imitatur, cum genua sua flectit ne frigus per eum transeat.unde etiam, cum genua sua in tristitia flectit, in corde suo cogitationes doloris exaggerat et se quasi lutum computat nec aspectum ad gaudium habet, quoniam in merore recordatur quod genua hominis in primordio suo naturaliter flexa sunt.Non dissimiliter, cum homo ad senectutem peruenerit, frigiditate attenuatur et, gaudium iuuentutis non habens, ex defectu ariditatis sue+, in qua macie afficitur et indignis humoribus defluit, tristatur.Quilibet enim senex propter timorem frigoris ad ignem se calefaciens membra sua colligit, quoniam naturaliter frigidus est; ut etiam mensis iste absque iocunditate estatis omnes dies suos frigidos habens genibus hominis similis est, que+ ipse in tristitia flectit cum primordii sui reminiscitur, scilicet quando in utero matris sue+ complicatis genibus quasi captus sedebat.Cum uero anima uiribus suis hominem ita superauerit, ut per eam a peccatis, que+ operatus est, aliquantulum cesset, et tamen eum prohibere non potest quin peccare desideret; tunc in uase suo, quod est caro quam inhabitat, ingemit, quoniam ipsa totum corpus perfundit et mouet uelut uentus, qui in aliquam domum flat, cuius parietes moueri facit et cuius cauernas seu fenestras flando pertransit.Sed cum homo in tenebras peccatorum uelut uermis in foramen luti se inuoluit, tunc anima, que+ in uenis et in medullis cum omnibus compaginibus membrorum sita est, quoniam de igne Spiritus Sancti non calet, in uiribus suis deficit, et quia per carnalem naturam iocunda opera habere non potest, diurnum lumen sanctitatis transsiliendo semper ingemiscit, et in natura sua quid sit uel unde uenerit obliuiscitur.Gemitus uero anime+ plenus doloribus existit, cum gustus spiritalis nature+ sue+ ab ea alienatus fuerit, quia per gratiam Spiritus Sancti non accensa, opera sua, que+ corpus ab ea postulat, licet inuita ad operandum ei consentit.unde contra uoluntatem suam operando magnam tristitiam habet, sicut etiam corpus nonnumquam tristitiam habet, cum secundum naturam anime+ operari cogitur.Duodecimus quoque cum magna potentia | frigus habet et terram cum duricia coagulat et ipsam cum spuma frigoris totam obtegit et eam tediosam et laboriosam facit.Quapropter in qualitate eius pedes hominis notantur, qui plurima conculcant et dispergunt et terram temperant, nec se a terra in altum leuare possunt, sed super illam stant.Hoc modo et anima hominis illius, qui in ira sua sanguinem proximi sui effuderit uel aliam iniuriam rixando ei intulerit, grauiter conmaculatur; quia sicut corpus post discessum anime+ absque omni calore frigidum manet, sic ipsa sine calore donorum Spiritus Sancti per iram indurata nature+ sue+ obliuiscitur; in qua coram Deo sanguinea apparet, quoniam ipsa quemadmodum Cain in sanguine fratris sui a Deo abiecta est.In ira enim hominis sanguis inundat.unde et ipse rectis sensibus suis destitutus quasi insanus efficitur, per irracionabiles irarum et blasphemie+ motus corde et ore ab omni beatitudine fratrem suum inuidendo abscidit et quantum potest cogitando et dicendo omnia bona illius dispergit, et ideo per malum odii in anima sua coram Deo homicida est.Ipse enim dentibus suis super eum frendet, maliciosa uerba, que+ in corde suo cum odio dictauerat, ei obfundens, et per duriciam iniustorum itinerum nullam dulcedinem sanctitatis in se habere, nec semen bonorum operum seminare potest; et pre ista duricia, in qua assidue moratur, ad celestia numquam suspirat.unde et qui huiusmodi est a bonis sancte+ et pure+ scientie+ operibus cecus, sanctitatis gaudia, que+ in ira sparserat, numquam habebit, quoniam ipse uelut camelus fedis peccatorum sarcinis oneratus et pollutus est.Hoc modo qualitates et uirtutes mensium homini coaptantur.unde et psalmista inspiratione mea dicit:XCuIIII. Fecit lunam in tempora; sol cognouit occasum suum.Quod sic intellectui patet: Deus posuit lunam esse temporalem, quatinus omnia tempora uelut mater infantem nutriret, primo quidem lacte, postea cibo.In defectu enim suo luna | debilis est, unde et uelut lacte tempora lactat; in augmento autem suo quasi solido cibo illa nutrit.Solem uero Deus super terram lucere et se sub terra abscondere constituit.Quapropter in die super terram lucet, quemadmodum homo in die apertis oculis uigil est; et in nocte sub terra est, ut etiam homo in nocte clausis oculis dormit.Sic homo terrenus secundum ima in carne est, et celestis secundum altitudinem celi in anima existit et tempora temporum nouit; quia per he+c omnia uiuus mouetur.C. Cum autem Deus hominem inspexit, ualde bene ei placuit, quoniam secundum tunicam imaginis sue+ et secundum similitudinem suam illum creauerat, quatinus per tubam uocis racionalis omnia miracula eius pronunciaret.Homo enim plenum opus Dei est, quia Deus per eum cognoscitur et quoniam Deus omnes creaturas propter illum creauit, ei que in osculo ueri amoris per racionalitatem ipsum predicare et laudare concessit.Sed ipsi adiutorium similitudinis sue+ defuit.unde et Deus illi adiutorium dedit, quod speculatiua forma mulieris fuit; in qua omne humanum genus latuit, quod in ui fortitudinis Dei producendum erat, sicut et primum hominem in ui fortitudinis sue+ perfecerat.uir itaque et femina sic ad inuicem admixti sunt, ut opus alterum per alterum est; quia uir sine femina uir non uocaretur, nec femina sine uiro femina nominaretur.Femina enim opus uiri est, et uir aspectus consolationis femine est; et neuter eorum absque altero esse posset.Et uir diuinitatem, femina uero humanitatem filii Dei significat.Homo itaque super tribunal terre+ sedet omni que creature+ imperat, illa que in disciplinatu illius existens ei subdita est; et ipse super omnes creaturas est, sicut Dauid inspiratione mea loquitur, dicens:CI. Dixit Dominus Domino meo: Sede a dextris meis, donec ponam inimicos tuos scabellum | pedum tuorum.Quod sic intellectui patet: Dicat ergo homo: Dixit ille qui Dominus et pater omnium est filio suo incarnato, cui a patre data est omnis potestas in celo et in terra, ita ut dominus meus sit, qui homo peccator sum: Dominare sedens a dextris meis, id est dominare homini qui dextra mea est, quoniam omnes creaturas ei subiugaui; illum que per fidem tibi subice, ita ut idola deserat et ad creatorem suum, uidelicet uerum Deum, se conuertat.Hoc autem facies quamdiu ponam rebelles, qui inimici tui per incredulitatem sunt, scabellum uestigiorum tuorum; quia illos in perpetuum tibi subiugabo faciam que ut adorent uestigia pedum tuorum.Nam cum ab infidelitate sua conuersi fuerint, te uerum Deum cognoscent.Sic Deus per uerbum suum omnes creaturas produxit, idem que uerbum carnem in homine induit, qui dextra Dei est, quoniam comprehensio potentie+ ipsius existit.Idem quoque uerbum, quod filius patris est, dominando super hominem sedet, donec impleatur numerus fratrum suorum, quod in nouissimo die erit; et tunc diabolica turba cum sequacibus suis uelut scabellum, quod etiam post ultimum tempus mundi est, ei subicietur; et tunc uidebitur et cognoscetur quis et qualis Dominus ipse est, quoniam ipse Sathanas sicut scabellum tunc conculcabitur et omnino dissipabitur.CII. Dominus etenim in celo in potentia sua potenter regnat et sidera, que+ per ipsum accenduntur, et reliquam creaturam inspicit.Sic et homo super sedem, que+ terra est, sedet et relique+ creature+ dominatur, quia signis omnipotentie+ Dei insignitus est.Signa uero he+c quinque sensus hominis sunt, per quos ex potentia Dei intelligit et sentit, quod trinitatem in unitate, unitatem in trinitate in Deo uenerari per rectam fidem debet; et ueneratio ista ornamentum nouem ordinum angelorum est, de quibus diabolica turba expulsa corruit.Homo autem decimus chorus est, quem Deus in semetipso in prima constitutione perditorum angelorum reparauit, quoniam homo fieri uoluit; in cuius humanitate turris est, in qua illi ambulant qui in decimo choro sunt.Itaque, ut supra dictum est, Deus in homine tam superiores quam inferiores creaturas signauit.Qui, postquam per spiraculum uite+, quod est anima, inspiratus est, surrexit omnes que | creaturas cognouit, ac in animo suo fortissima dilectione illas amplexatus est.CIII. Anima uero hominis ignea est totum que corpus hominis calefacit ac uiuificat; et quoniam ignea est, homo sanguineus existit.uentosa quoque itinera habet, spiramen introrsum in hominem trahendo et emittendo.Quod cum in hominem trahit, ille intus siccatur id que ei ualde utile est, quia caro hominis per siccitatem istam in sanitatem crescit; cum autem illud emittit, ignis intra hominem tabescit calorem que suum educit.unde et cum sensualitate totum corpus edificatur, ita ut homo uiuere possit et omnes quinque sensus corporis cum officiis suis regat.Et si calor iste non emitteretur, ignis anime+ corpus suffocaret, uelut domus que+ igne tota consumitur.Per uires quoque anime+ homo carne et sanguine induitur et totus perficitur, quemadmodum etiam per flatum uentorum omnes fructus terre+ complentur.Sed et per hoc quod anima ignea est, se Deum habere cognoscit, et per hoc, quod spirituale spiraculum est, se operari cum corpore posse intelligit.Quapropter et preceptum a Deo habet, ut opera sua recte operetur et ne in uacuum locum aquilonis aspiciat, ubi primus angelus regnare uolebat, et periit.Cum enim elatio proprietatem uoluntatis sue+ congregauerit, ex ea mox superbia uolans uelociter ad aquilonem tendit, cum proprietatem uoluntatis sue+ perficit quocumque modo uoluerit.Elatio autem et uolans superbia aquis similes sunt, quas nauis nequaquam pertransire ualet, quia Deo et hominibus moleste+ sunt et omnia destituunt.unde et opera earum defluunt nec caritas eas pertransit, quoniam nec diligere nec diligi a fidelibus possunt, sed que+ non habent capere uolunt, illa que disponendo constituunt, super que+ nullam potestatem habent.Quapropter in interitum uadunt.Anima itaque magistra domus corporis sui est, in qua Deus omnia habitacula, que+ illa possessura erat, formauit, nec eam ullus uidere potest, sicut nec ipsa Deum uidet quamdiu in corpore manet, nisi quantum eum in fide uidet et cognoscit; et cum omni creatura, que+ a Deo processit, in homine operatur, ita scilicet ut, sicut apes in uase suo fauum edificat, sic et homo opus suum uelut | fauum cum scientia anime+, que+ quasi liquor est, perficiat.Et quoniam a Deo missa est, in corde cogitationes fundat et in pectore congregat, que+ deinde in caput et in omnia membra hominis transeunt.Oculos quoque ipsa penetrat, quoniam fenestre+ eius sunt, per quas creaturas cognoscit, quia racionalitate plena in solo uerbo uires earum discernit.Hinc etiam homo omne opus suum secundum uoluntatem cogitationum suarum ad unamquamque necessitatem suam perficit; quia, cum uentus scientie+ anime+ in cerebro mouetur, a cerebro in cogitationes animi descendit, et sic opus uoluntatis perficitur.Anima enim in scientia sua seminat quod opus cogitationum compleatur, illud que per ignem anime+ coquitur et in gustum conuertitur, per quem scienter probatur.Ipsa etiam refectionem ciborum et potuum introrsum in hominem ducit, ut caro illius refocilletur.Nam per uires suas quomodo homo in omnibus naturis carnis sue+ crescat et consistat, disponendo ordinat, uiribus que suis uiscera illius replet.Ipsa namque caro et sanguis non est, sed ista adimplet, ita ut ea se cum uiuere faciat, quia racionalis a Deo orta est, qui primo plasmati uitam inspirauit.unde anima et caro in duabus naturis unum opus existunt.Sed et erem cogitando, calorem congregando, ignem suscipiendo, aquam inmittendo ac uiriditatem germinando corpori hominis inducit, quomodo et a prima constitutione confectum est; et supra et subtus, circa et intra corpus ubique est.Et hoc modo est homo.CIIII. Quando autem homo recta opera facit, elementa recta itinera habent; sed cum iniusta opera perficit, elementa cum penali afflictione super se inducit.Corpus enim secundum desiderii sui uoluntatem cum anima operatur, et Deus hominem secundum opera sua siue ad uitam siue ad penam diiudicat.Et anima in totum corpus cogitando, loquendo et suspirando diffluit quemadmodum uentus, qui in aliqua domo ubique flatus suos emittit.Sed quamdiu corpus cum anima in homine operatur, ille localis et grauis est nec a terra se leuare potest; cum uero corpus cum uiuente anima renouabitur, scilicet post nouissimum diem, tunc leuis et uolatilis erit quasi auis, que+ | pennas habet.Ipsa quoque, dum in corpore est, Deum sentit, quoniam ab eo uenit; et quamdiu in creaturis officialis est, Deum non uidet; sed postquam ab ergastulo corporis educta ante conspectum Domini uenerit, tunc cognoscet quid ipsa sit et quid ei adheserit, dum in corpore maneret.Et quia tunc gloriam magni honoris sui sciet, habitaculum suum reposcet, quatinus gloriam suam se cum sciat.unde et inhianter nouissimum diem expectabit, eo quod amabili ueste, scilicet corpore suo, nudata est, in quo cum angelis gloriosam faciem Dei pleniter uidebit, uidelicet cum illud receperit.Quod postquam euenerit, angeli denuo in laudibus accenduntur, sicut in primo die per uictoriam prelii sui accensi sunt.Nam post nouissimum diem in laudibus Dei perficientur, cum noua miracula operis Dei, quod homo est, laudabunt, et cum cytharam gloriose+ iocunditatis exinde percutient; nec in hoc tedio afficientur nec deficient nec finientur.Et sicut in uultum Dei sine defectu semper aspicere desiderabunt, sic etiam numquam cessabunt, quin opera Dei in homine semper mirentur.Itaque, ut supra dictum est, talis est forma hominis cum corpore et anima, opus etiam Dei cum omni creatura existens, quemadmodum Iohannes spiritu meo inspiratus scripsit, dicens:Cu. In principio erat uerbum.Quod sic intellectui patet: Qui sine inicio sum et a quo omnia inicia procedunt et qui antiquus dierum sum, dico: Ego per memetipsum dies sum, qui a sole numquam processi, sed de quo sol accensus est.Ego etiam racio sum, que+ ab alio non sonuit, sed ex qua omnis racionalitas spirat.Ad intuitum igitur faciei mee+ specula feci, in quibus omnia miracula antiquitatis mee+, que+ numquam deficient, considero; ac eadem specula in laudibus concinentia paraui, quia uocem ut tonitruum habeo, cum qua totum orbem terrarum uiuentibus sonis omnium creaturarum moueo.He+c ego antiquus dierum facio, quoniam per uerbum meum, quod sine inicio semper in me fuit et est, quendam magnum lucidum et cum eo innumerabiles scintillas, scilicet angelos, prodire iussi; qui, ut in lumine suo euigilauerunt, mei obliti sunt et sicut ego sum esse uoluerunt.Et ideo in magno tonitru ultio zeli mei in presumptione qua mihi contra | dixerunt illos deiecit, quia solummodo unus Deus est et alius esse non potest.unde paruum opus, quod homo est, in me dictaui et illud ad imaginem et similitudinem meam feci, ita ut in aliquo secundum me operaretur, quoniam filius meus in homine indumento carnis operiendus erat.Illud quoque de racionalitate mea racionale institui, et in eo possibilitatem meam signaui, sicut racionalitas hominis in arte sua per nomina et per numerum omnia comprehendit; quia homo nullam rem alio modo nisi per nomina discernit, nec multiplicitatem rerum nisi per numerum cognoscit.Angelus etiam fortitudinis sum, quoniam angelicis agminibus per miracula me annuntio, et quia omnibus creaturis in fide me ostendo, ubi me creatorem suum esse cognoscunt; sed tamen a nullis perfecte pronunciari possum.Homo quippe uestimentum illud est, quo filius meus circumamictus in regali potentia se Deum omnis creature+ et uitam uite+ ostendit.Sed agmen angelorum, qui regali potentie+ illius specialiter assunt, nemo preter Deum dinumerare potest; nec illos qui eum Deum omnis creature+ singulariter profitentur ullus ad finem perducere ualet, nec eos qui ipsum uitam omnis uite+ specialiter uociferantur ulla lingua sufficit determinare.unde beati sunt qui cum illo habitant.Deus autem omne opus suum in forma hominis designauit, ut predictum est, sicut etiam hic per quedam exempla in ipso demonstratur.Nam in circulo cerebri hominis dominationem suam ostendit, quia cerebrum corpus totum tenet et regit; et in crinibus capitis eius possibilitatem suam, que+ ornamentum ipsius est, designat, quemadmodum crines caput ornant.In superciliis quoque oculorum illius fortitudinem suam demonstrat, quoniam supercilia tutamen oculorum hominis sunt, ita ut que+que nociua ab eis auertant et decorem faciei ostendant; et ut penne+ uentorum sunt, quibus illi subleuantur et sustentantur uelut ales, que+ pennis suis interdum uolat, interdum a uolatu cessat, quoniam de fortitudine Dei uentus flat, et flatus uenti penne+ ipsius sunt.| Sed et in oculis hominis scientiam suam, per quam omnia preuidet et prescit, declarat; qui plurima in se ostendunt, quia lucidi et aquosi sunt, quemadmodum umbra aliarum creaturarum in aqua apparet.Homo enim in uisu omnia cognoscit et discernit; et si uisu careret, in his uelut mortuus esset.In auditu etiam eius omnes sonos laudum secretorum misteriorum et angelicorum agminum, in quibus ipse Deus laudatur, aperit; quoniam indignum esset si non nisi per se cognosceretur, cum homo ab homine in auditu cognoscatur, ubi etiam in semetipso omnia intelligit, et uelut inanis esset si auditu careret.In naribus autem sapientiam, que+ odorifera ordinatio in omnibus artibus est, ostendit; ita ut homo per odorem cognoscat quid sapientia ordinet.Odoratus enim in omnibus dilatatur, illa trahendo, quatinus sciat que+ et qualia ea sint.Sed per os hominis Deus uerbum suum, per quod omnia creauit, designat, sicut etiam ore omnia sono racionalitatis proferuntur; quia homo plurima profert sonando, quemadmodum uerbum Dei creando in amplexione caritatis fecit, ita ut operi suo nihil necessarium desit.Et sicut gene+ et mentum ori circumposita sunt, sic eidem uerbo, cum sonuit, illud principium omnis creature+ affuit, cum omnia creata sunt; et sic in principio erat uerbum.Et uerbum erat apud Deum.Et Deus erat uerbum.Quod sic intellectui patet: In principio inceptionis illius, cum uoluntas Dei ad pariendum facturam creaturarum se iam aperuit, que+ sine inicio in ipso fuit quamuis se non aperuisset, erat uerbum absque principio ullius inceptionis; et uerbum erat apud Deum, sicut uerbum in racionalitate est, quoniam racionalitas uerbum in se habet et in racionalitate est uerbum; et he+c a se diuisa non sunt.Nam sine principio ante principium creaturarum et etiam in principio ipsarum erat uerbum, et idem uerbum ante principium et in ipso principio creaturarum erat apud Deum et nullo modo a Deo diuisum; quoniam Deus in uerbo suo uoluit ut uerbum suum omnia crearet, sicut ante secula preordinauerat.Et | quare dicitur uerbum? Quia cum sonante uoce omnes creaturas suscitauit et eas ad se uocauit.Nam quod Deus in uerbo dictauit, hoc uerbum sonando iussit; et quod uerbum iussit, hoc Deus in uerbo dictauit.Et ita Deus erat uerbum.uerbum enim in Deo fuit, et Deus in illo omnem uoluntatem suam secreto dictauit; et uerbum sonuit et omnes creaturas produxit; et sic uerbum et Deus unum sunt.Cum uerbum Dei sonuit, omnem creaturam, que+ ante euum in Deo preordinata et disposita fuit, ad se uocauit, et per uocem eius omnia ad uitam suscitata sunt; sicut etiam in homine designauit, qui uerbum in corde suo occulte dictat antequam illud emittat, quod in emissione se cum est; et sic dictatus uerbi in uerbo est.Quando enim uerbum Dei sonuit, idem uerbum in omni creatura apparuit et idem sonus in omni creatura uita fuit.unde etiam de eodem uerbo racionalitas hominis opera sua operatur, et de eodem sono opera sua sonando, clamando et cantando profert, quia per acumen artis sue+ in creaturis cytharas et tympana sonare facit, quoniam homo secundum Deum per uiuentem animam racionalis est; et anima eius cum calore suo carnem ad se trahit, in qua prima figura digiti Dei, quam in Adam formauerat, apparet, et quam eadem anima uiuificando et plenitudine sua in incremento replendo pertransit.Caro enim sine racionali anima se non mouet; anima autem carnem mouet et uiuere facit.Nam caro racionali anime+ adest, quemadmodum omnes creature+ uerbo assunt.Quapropter hominem in uoluntate Patris creauit.Sed quemadmodum homo sine connexionibus uenarum homo non esset, sic etiam sine creaturis uiuere non posset; et quia mortalis est, operi suo uitam non prestat, quoniam ipse incipiens uita a Deo est; Deus autem operi suo uitam dat, quia ipse uita sine inceptione uite+ est.Hoc erat in principio apud Deum; scilicet in principio illo, de quo Moyses seruus meus per me inspiratus loquitur, dicens: In principio creauit Deus ce+lum et terram; quia uerbum quod sonuit Fiat, sicut etiam ibidem scriptum est: Dixit que Deus: Fiat lux, erat in eodem in principio, | cum creatura a creatore inicium acciperet apud Deum, id est in una equalitate diuinitatis; quoniam istud uerbum, quod apud Deum est, illi equale in diuinitate est; uidelicet quia uerbum quod in Deo est, a Deo inseparabile est et consubstantiale illi existit.Sic omnia per ipsum facta sunt, quoniam cuncte+ creature+ per uerbum Dei ut pater uoluit facte+ sunt; quia nullus creator est nisi solus Deus.Omnia enim utilia, que+ res formate+ et uitales sunt, per ipsum facte+ sunt.Ipse etiam in brachiis hominis et in iuncturis illis adherentibus fortitudinem firmamenti cum signis suis, que+ ipsum firmamentum sufferunt et regunt, ostendit, quemadmodum brachia cum iuncturis articulorum suorum dominationem et operationem totius corporis manifestant.Nam etiam dextra ut auster et sinistra ut aquilo sunt, qui firmamentum sustinent, ne procedat ultra quam positum est; ut scriptum est: Et in his omnibus inter nos et uos chaos magnum firmatum est, scilicet ne tenebre+ lucem extinguant et ne lux tenebras expellat.Et sine ipso factum est nichil; quoniam sine uerbo Dei facta est nulla creatura, quia per uerbum Dei omnis creatura tam uisibilis quam inuisibilis facta est, que+ in ulla essentia, uidelicet uiuentis spiritus aut uiriditatis aut uirtutis, subsistit; et sine ipso non factum est aliquid preter malum, quod a diabolo est et ideo ab oculis Dei proiectum ad nichilum deductum est; quoniam solummodo unus Deus est, et alius non est.Racionalis quoque homo, in quem possibilitas operandi a Deo posita est, peccatum fecit, quod in nichilum ducitur, quia a Deo creatum non est; et huic nichilo Deus inexterminabiles tenebras posuit, quoniam fugiendo lumen recusauit.Sed quod factum est, in ipso uita erat; quia omnia que+ creata sunt in ipsius creatoris racione apparuerunt, quoniam in prescientia eius fuerunt; non tamen illi coeterna, sed ab ipso prescita et preuisa ac preordinata.Deus enim unica uita est, que+ non accepit inicium uite+ illius, que+ inicium habet.Quapropter omne quod factum est in ipso uita erat, quia ab eo prescitum fuit, et Deo uiuebat; ita ut Deus numquam recordationem illius habere ceperit, quoniam illud numquam obliuioni tradiderat, quia in prescientia eius erat, quamuis in formis suis nondum temporaliter fuisset.Nam sicut non est quin Deus sit, sic non est quin per ipsum opera illa in | creaturis procederent, que+ in sapientia eius prescita et preordinata fuerant.Et sicut hoc, quod in creatione factum est, in Deo uita sine extinctione fuit, quia creandum erat ubi facte+ creature+ nihil deerat, quin plenitudinem profectus sui in crescendo haberet; ita etiam, que+ homo operatur ipsi, uita sunt ei ad uitam succurrendo, quia in ipsis subsistit et perficitur.Sed et quoniam Deus sine inicio et sine fine plena uita est, ideo etiam opus suum in ipso uita est, quod in hoc nullo modo illudetur; quemadmodum et Deus in pectorali loco hominis designauit, ubi homo desiderando, componendo et ascendendo unamquamque rem, scilicet bonam et malam, in cogitationibus suis congregat, considerans quid sibi placeat uel displiceat; quia quod sibi placet, cum gaudio conseruat, quatinus ei uitam retineat; et quod sibi displicet, indignando a se proicit, ne uitam eius ledat.Sic omne quod Deus fecit in ipso uita est, quoniam illud a Deo uitale in natura sua est.unde et sicut uerbum patris carnalem uitam hominibus dedit, cum eos creauit, ita etiam, cum tunicam suam induit, spiritalem uitam eis ostendit, quatinus per alienam uitam et non secundum carnem incedendo in turbas spiritalium se dilatarent; et ita utrumque populum in manu sua tenet, quoniam ipse filius Dei Deus et homo est.Spiritalem quippe populum in amore complectitur, quia filius Dei est; secularem autem secundum iusticiam habet, qua dictum est: Crescite et multiplicamini, quoniam filius hominis est.Et uita erat lux hominum, quoniam uita, que+ creaturas suscitauerat, uita uite+ hominis, quia per eam uiuit, existens, racione et scientia lucem hominibus dabat, in qua in Deum fide aspicerent, eum creatorem suum agnoscentes et ipsa luce ita perfusi, quemadmodum lux diei mundum illuminat.Homo enim alas scientie+ per ce+lum intelligit, quod solem et lunam producit; quia dies scientiam bonam, nox malam demonstrat, uelut sol diem, luna noctem manifestat.Et ut homo cum creaturis sine luminibus istis in officio uite+ sue+ uelut cecus esset, et ut corpus eius sine spiritu uiuere non posset, sic etiam homo sine alis scientie+ quid esset non intelligeret.unde lux in tenebris lucet, quemadmodum lux diei per lunam in nocte lucet, quatinus homo in bonis operibus mala opera | cognoscat, que+ a luce separata sunt; quoniam bona scientia racione suffulta malam reprehendit et eam a se expellit.Et tenebre+ eam non comprehenderunt, uelut etiam nox diem obnubilare non potest, quia malum hoc illud quod bonum est nec scire nec intelligere uult, sed illud fugit.He+c Deus in corde hominis declarat, quod uita et firmamentum totius corporis est et totum corpus sustentat, quia in corde cogitatio hominis ordinatur et uoluntas pascitur.unde et uoluntas quasi lux hominum est, quoniam, sicut lux omnia penetrat, sic et uoluntas in eo quod desiderat habundat, atque in eodem desiderio suo, quod pro luce sibi computat, in tenebras malorum operum, que+ perficere uult, sepe ambulat.Sed tenebre+ eandem uoluntatem ita non comprehendunt, ut illi scientiam boni abstrahere possint, quin bonum sciat, quamuis hoc non faciat.Fuit homo missus a Deo, qui gustum humi non habebat, quia missus a superno creatore et non ab homine fuerat; quoniam calor uerbi Dei ariditatem carnis illorum, qui eum genuerunt, uiridem fecerat, ita ut etiam caro ipsius in plurimis operibus uelut aliena a consuetudine in peccatis nascentium esset.Nam qui eum genuerunt, per gratiam Dei attacti ipsum procrearunt, et ita per gratiam Dei processit in testimonium filii Dei missus.unde et angelus Iohannem eum nominauit.Cui nomen Iohannes erat, quia opera que+ fecit nomini ipsius concordabant, quoniam gratia Dei ipsum preueniendo et subsequendo confortauerat.Gratia enim uerbi, quod Deus est, Iohannem misit sine motione uicissitudinum morum illorum, qui in uicissitudinibus hominum in peccatis nascentium inundant; et ob hoc quandam stabilitatem secundum rectitudinem spirituum habuit, qui nec uicissitudinem morum hominum habent, nec peccare desiderant.Deus autem, qui mirabilis existit, ad uentrem hominis miracula, que+ in Iohanne fecit, conformat.uenter enim uires creaturarum, quas recipit et emittit, postulat, ut de suco earum, sicut Deus constituit, pascatur.Sed tamen in omnibus creaturis, scilicet in animalibus, in reptilibus, in uolatilibus et in piscibus, in herbis et in pomiferis que+dam occulta misteria Dei latent, que+ nec homo nec alia ulla creatura scit aut sentit, | nisi quantum eis a Deo datum est.Iohannes autem mirabiliter ad elementa missus est et mirabiliter ab eis pastus est, et sicut quodammodo a consuetudine peccati abstractus erat, sic quoque per abstinentiam mirabiliter de elementis uixit.Et ipse purus homo digne et laudabiliter nuncius ante occultum filium Dei fuit, per quem mundus cum innumerabili numero positus est et omnes creature+ create+ sunt.Quod etiam per uentrem designatur; quia sicut mundus omnia capit, ita et uenter alias creaturas in commestione in se recipit.Sed et quemadmodum omnis creatura a Deo processit, sic et Adam omnes homines in forma sua portauit, quibus Dei filius uera pascua subministrauit, cum hominem in humanitate sua portauit.Hic uenit in testimonium, ut testimonium perhiberet de lumine, ut omnes crederent per illum; quoniam Iohannes in mirabilibus rebus per consuetudinem carnalis natiuitatis mirifice homo factus et mirabilis homo existens uenit diuina dispensatione in testimonium misteriorum Dei, ut testimonium per uirtutes, que+ in ipso operabantur, perhiberet de lumine, scilicet de Deo, de quo omnia lumina accenduntur, ut omnes qui per Spiritum Sanctum ignei sunt crederent Deo per testificationes illius, quas mirabiliter proferebat.uenit itaque testando diuinitatem humana forma indutam.Et sicut ipse in arida natura quantum ad ipsam sine uiriditate natus est, sic filium meum ex uirgine Maria sine peccato natum dixit.Hoc ideo uolui, quatinus per miraculum istud, quod in Iohanne operatus sum, homines miraculis filii mei crederent.Et sicut in Iohanne testimonium hoc apparuit, sic etiam in femoribus hominis uerum testimonium declaratum est, que+ testimonium omnium nascentium sunt et propago totius corporis sui, quod uidet, palpat, cogitat et optat et in scientia sua omnia computat que+ operatur.Nam homo miraculum Dei est; et ideo iustum est, ut mirabilibus Dei testimonium det.Non erat ille lux, sed ut testimonium perhiberet de lumine; quia Iohannes non fuit illa lux, que+ numquam diuiditur nec mutatur, uidelicet que+ Deus est.Sed uenit a Deo missus, quatinus testimonium daret de illo, qui uerum lumen existens omnia lumina accendit, quoniam Deus absque omni indigentia ullius necessitatis in se et per se est, quia ipse omnia in omnibus | facturus erat.unde et in omni factura operis sui est.Hinc etiam Iohannes testificatum testimonium de Christo nunciauit, quoniam ut pomum testis est radicis qualis sit, sic ipse in mirabilibus Dei surrexit.Quapropter et mirabilia eius testificatus est.Homo autem designatum opus et lumen a Deo est, quod uiuere incipit et in carne quandoque deficiet; et exinde Deo testimonium perhibet, quia Deus sic non est.Erat lux uera, que+ numquam umbra ulla obumbrata est et cui numquam tempus seruiendi uel dominandi, minuendi seu augendi datum est; sed que+ ordinatio omnis ordinationis et lux omnis luminis est et ex se lucens.Deus enim numquam in aliquo mane, in ulla aurora surrexit; sed ante euum semper fuit.Que+ illuminat omnem hominem uenientem in hunc mundum; quoniam he+c lux cum spiraculo uite+ perfundit omnem hominem carnem et ossa habentem, et in presentem mundum crescentis et deficientis mutabilitatis per ortum inceptionis uenientem; ut quando sol cum luminaribus suis eum susceperit, creaturas aspiciat et cognoscat.Deus enim per uiuentem scintillam anime+ primum hominem suscitauit, quem de limo formauit, ita ut ille per eandem anime+ scintillam de limo caro et sanguis factus sit.unde et in posteris ipsius, cum spuma per naturam hominis mulsa fuerit, per igneam scintillam anime+ caro et sanguis pleniter efficitur; quia si hoc modo per calorem anime+ non suscitaretur, caro et sanguis pleniter non efficeretur, quemadmodum materia primi hominis limus permansisset, si per animam mutatus non fuisset.Nam sicut per aquam et ignem panis ex farina efficitur, sic etiam per ignem anime+ caro et sanguis fit.Homo enim quasi lux aliarum creaturarum in terra conmorantium est, que+ multociens ad ipsum currunt et qui eum multo amore lambunt.unde etiam et homo a creatura in cuius amore ardet ea que+ uult diligenter sepius inquirit.Creatura autem que+ hominem non diligit ipsum fugit et omnia que+ ad eum respiciunt conculcat et dissipat, quoniam timore eius perterrita ipsum esse moleste fert; et ideo multociens eum inuadit, quatinus ei uitam excutiat.In mundo erat, cum regale indumentum de carne uirginis induit, ubi sancta | diuinitas in uterum illius se reclinauit; quia in aliena natura homo factus est, et non sicut alius homo, quoniam caro ipsius per sanctam diuinitatem inflammata est.Quapropter post nouissimum diem, cum quilibet homo transfiguratus fuerit, anime+ electorum corpora sua per fidem in celum leuabunt, que+ prius in mundo erant.He+c Deus per semetipsum in uirtute sua faciet, quam nulla creatura exterminare potest; quia tunc homo, ut predictum est, carne induetur et ossa ipsius medulla implebuntur; sed amplius per defectum cibi et potus et uite+ non deficiet, quoniam tunc in uiribus diuinitatis sine omni uicissitudine diuersitatis procedet, quia in bono membrum Christi est, qui in mundo multas passiones et plurima obprobria sustinuit, quamuis filius Dei esset.Quod diabolus omnis fallacie+ inuentor scire non potuit, qui inicium habuit et illum cum omnibus membris suis, que+ Deum respuunt, negare festinauit, sed tamen quin homo in indeficientem uitam eleuaretur impedire non potuit.Et mundus per ipsum factus est, ita ut mundus ab ipso, non ipse a mundo exortus sit; quoniam creatura per uerbum Dei processit, scilicet quicquid creaturarum tam inuisibilium quam uisibilium est, quia que+dam sunt que+ nec uideri nec tangi possunt, que+dam autem et uidentur et tanguntur.Sed homo utrumque in se habet, animam scilicet et corpus, quoniam ad imaginem et similitudinem Dei factus est.unde et uerbo iubet ac manibus operatur.Sic Deus hominem secundum se ordinauit, quia filium suum de homine incarnari uoluit.Et mundus eum non cognouit, quoniam filii mundi, uidelicet qui mundum sequuntur propter cecitatem ignorantie+ sue+, ipsum uenientem nescierunt nec eum operantem cognouerunt, quemadmodum infans scientie+ et operationis nescius est.Quapropter et hic in femore ac in genibus hominis Deus ignorantem infantiam incredulorum demonstrat; quia sicut infans incedere non potest, quoniam et medulle+ et ossa eius nondum firmata sunt, eo quod per lac et per mollem cibum alatur, et quoniam sine cruribus et sine pedibus per femur ac per genua adultus homo incedere non ualet; ita, cum scientia et sensus | incredulorum ab igne Sancti Spiritus uacui erant, per quem Deum agnoscere debuerant, in uia rectitudinis ambulare non potuerunt.In propria uenit, quia mundum creauerat et quoniam humanam carnem induerat.unde et omnes creature+ ipsum ostenderunt, ut nummus dominum suum ostendit.Nam Deus mundum creauit, quem homini tabernaculum preparare uoluit; et quia hominem induere uoluit, idcirco eum ad imaginem et similitudinem suam fecit.Quapropter omnia ipsius propria erant.Et sui eum non receperunt, scilicet qui sui erant, quoniam eos creauerat et quia eos specialiter ad imaginem suam fecerat; sed tamen eum neglexerunt, ubi eum factorem suum esse non cognouerunt et ab ipso solo se creatos non intellexerunt.Increduli namque humanitatem illius non receperunt, nec propter obcecationem incredulitatis sue+ Deum in humana forma cognouerunt.unde et in cruribus hominis iuuentus ipsius designatur, que+ stulta et inutilis est; ubi uiriditates et flores et aliam creaturam attendit et ubi sapientiorem se aliis existimat, quia medulla et ossa eius tunc pleniter firmata sunt.Sic Iudei et pagani fecerunt, qui uanitatem seculi diligentes se putabant scire quod nesciebant et esse quod non erant, et illum qui eis carnem et spiritum dederat per fidem non attenderunt.Quemadmodum enim iuuentus in creaturis decepta delectatur, ita mundus tunc in uanitate conuersabatur; et ideo necessarium fuit ut Deus illis seipsum ostenderet et eos ad se colligeret, sicut etiam asinam et pullum eius absolui et sibi adduci iussit, ubi seipsum cum lege ueritatis super eos posuit.Quotquot autem receperunt eum, dedit eis potestatem filios Dei fieri; quoniam omnibus hominibus utriusque sexus qui eum receperunt, credendo eum esse Deum et hominem (quia Deus primum fide capitur, deinde quod Deus homo factus est recipitur), dedit potentia sua potentialiter potestatem hanc, ut propria uoluntate sua filii patris sui in celesti regno fiant; id est, ut participationem regni sui heredes hereditatis eius facti se cum habeant, et hoc ea potestate qua filius heres patris sui existit.Nam quia eum Deum et crea|torem suum cognouerunt et eum caritate amplexi et fide osculati sunt et omnia sua ab eo diligenter et caute sciscitati sunt, ros Spiritus Sancti in eos cecidit, ita ut tota ecclesia ab eis germinare et fructum supernorum gaudiorum proferre inceperit.Quapropter datum est eis, ut per uirtutem uere fidei filii Dei sint.His qui credunt in nomine eius; quia istis qui fidem hanc credendo habent, quod in nomine ipsius per baptismum salui fiant, participatio celestis regni datur, quoniam omnia opera sua in ardenti amore, quasi Deum uideant, faciunt, et non in umbra fidei nomen Dei sine operibus colendo, ubi deos alienos abiciunt, qui seipsos facere non possunt et a seipsis non sunt, sed qui socii hominum sunt.Nomen autem hoc, in quo uera credulitas est, tale est quod inicio caret, et quod per ipsum omnes creature surrexerunt, et quod uita est, per quam omnis uita spirat.unde et ab omni creatura sua adoratur.Secundum autem has tres uires, que+ in hoc nomine sunt, omnis creatura que+ nomen habet ex tribus uiribus subsistit.Sed et arida et putrida creatura nomine caret, quoniam uitalis non est.Nomini autem uitalis creature+ tres uires assunt, quarum altera uidetur et altera scitur, sed tercia non uidetur.Corpus enim uitalis rei uidetur et quod gignit scitur, sed unde uitalis sit nec cognoscitur nec uidetur.Sic et Deus magna mirabilia per pedes hominis manifestauit, quia sicut pedes totum corpus sustentant et quo uult illud portant, sic etiam fides nomen Dei cum mirabilibus, que+ et uideri et non uideri et que+ cognosci et non cognosci possunt, fortiter sustinet ac ubique magnifice fert.Et corpus hominis et opera eius uidentur, sed multo plus in ipso est id quod nec uidetur nec cognoscitur.Sed cum tanta obscuritas in homine sit, quomodo manifestus ille esset qui eum creauit?Nam hunc nullus hominum in seculo uiuens scire potest sicuti est.Qui non ex sanguinibus neque ex uoluntate carnis neque ex uoluntate uiri, sed ex Deo nati sunt.Filius enim Dei dixit: Quod natum est ex carne caro est, et quod natum est ex Spiritu spiritus est; quoniam caro de carne in peccatis concepta nata est; sed quia Deus spiritus est, per | ipsum omnes spiritus orti sunt; nec spiritus in carnem, nec caro in spiritum uertitur, sed per carnem et spiritum homo perficitur; alioquin homo nec esset nec nominaretur.Deus quippe Adam plasmauit ut eternaliter inmutabilis uiueret, sed ille inobedientia preuaricatus est, consilium serpentis audiendo.Quapropter et idem serpens eum omnino periturum existimauit; quod tamen Deus noluit, qui mundi exilium illi preparauit, in quo filios suos in peccatis concepit et genuit.Sic que cum omni genere suo mortalis factus per conceptam spumam peccati in putredinem uertitur usque ad nouissimum diem, cum Deus hominem renouabit, ita ut postea inmutabilis uita, ut Adam creatus fuit, uiuat.He+c autem uita in filiis qui in peccatis concepti et nati sunt nequaquam esse potuit, sed in humanitate filii Dei exorta est, per quem supernus pater recordatus est ut hominem liberaret, qui perierat.Isti enim, qui per uirtutem bonorum operum filii Dei efficiuntur, hanc potestatem ut filii Dei sint non habent ex coagulatione sanguinis parentum, in qua sanguinei sunt, nec ex uoluntate infirmioris carnis, que+ ad partum pullulat, nec ex uoluntate fortioris partis illius, que+ ad gignendum robusta est, sed ex remuneratione diuine+ reuelationis in ablutione baptismi et in ignea effusione Spiritus Sancti hoc accipiunt, quod hoc modo ex Deo nascuntur et heredes regni eius efficiuntur.Deus enim omnia opera sua priusquam formarentur preuiderat; que+ postea in creatione formate+ forme+ in se uacua non remanserunt, sed uitalia facta sunt.Caro enim sine uita caro non esset, quoniam, cum uita ab ea recesserit, in defectu deficit.Spiraculum autem quod Deus in Adam misit igneum et intelligibile ac uita fuit.unde et per calorem eius limus terre+ rubicundus in sanguine factus est.Et sicut omnis creatura in prescientia Dei ante euum fuit, sic etiam et adhuc omnes nascituri homines in prescientia ipsius sunt.Sed homo intelligibilis et sensibilis est; intelligibilis scilicet quia omnia intelligit, sensibilis quoniam ea que+ sibi assunt sentit, quia Deus totam carnem hominis uita implet, cum in eam spiraculum uite+ mittit.Quapropter et per scientiam boni et mali eligit quod | sibi placet et reprobat quod sibi displicet.Deus autem considerat quid sibi homo proponat.Quod si homo sibi illa proposuerit que+ a Deo non sunt, Deus ab eo se subtrahit; et mox illi occurrunt qui primum malum inceperunt, uidelicet qui celum destruere uoluerunt, quod Deum non tetigit; quoniam indecens esset ut Deus seipsum destrueret.Si autem homo ad nomen patris sui anhelauerit et illum bono desiderio uocauerit, angelica presidia illi aderunt ne per inimicos impediatur; et Deus per delectationem desiderii bonorum operum quasi lac illi suauiter primum inmittit, ac deinde pluuiam gratie+ sue+ illi infundit, per quam de uirtute in uirtutem fortiter ascendat.Et hoc modo ille in huiusmodi uirtutibus usque ad obitum suum semper nouus est.Sed qui modicum quid et non magnum facere potest, semper in impetu uadit, ut idem quod potest perficiat; qui uero multa et magna facere ualet, moderationem in eis cum temperamento habet.Diabolus enim unum uult, scilicet ut animas in mortem seducat, nec aliud facere querit nec facere potest, et uix sustinet donec perficiat quod facere ualet.Deus autem, quia in omnibus et per omnia potens est in cunctis operibus suis, moderationem habet et cum temperamento discretionis facit quatinus homo fortior et promptior in stabilitate bonorum fiat.Nam unusquisque qui in impetu uadit multociens in ruinam se ponit.Sed homo significatio totius honoris Dei est, quoniam bona scientia que+ in ipso est angelica agmina, que+ Deo laudabiliter seruiunt, demonstrat; mala uero scientia quam habet potestatem Dei manifestat, quia Deus illam uicit cum primum hominem de paradyso expulit.Sic in omni homine fit, quoniam in illo qui per bonam scientiam bonum eligendo operatur bonitas Dei ostenditur, et in illo qui malum arripiendo illud perficit potestas Dei declaratur; quia Deus illud quandoque diiudicat, quandoque remittit.Homo itaque hoc modo ut predictum est uita est, et omnia que+ ipsi adherent per ipsum uitalia sunt; quoniam Deus hominem cum omnibus appendiciis suis sub sole creauit, quatinus in terra solus non sit, quemadmodum ipse Deus in celo solus non est, sed in omnibus cele|stibus armoniis glorificatur.He+c autem que+ in terra circa hominem sunt cum eo in terra perdurant, quousque numerus ille impleatur quem Deus impleri constituit.Post futuram autem resurrectionem beatus homo non indiget ut crescat aut ab ullo pascatur, quia in claritate illa tunc erit, que+ numquam transibit nec mutabitur.Hac namque claritate per sanctam Trinitatem beatus homo tunc induetur, et illum inspiciet qui terminum inicii et finis numquam habuit, et ob hoc senio et tedio numquam afficietur, quia etiam semper noua spallendo cytharizabit.Itaque, ut predictum est, per uitam caro uiuit, et nisi per uitam caro plene non esset; et ita caro cum uita et uita cum carne unum sunt.He+c Deus attendit, quando in Adam per spiraculum quod in illum misit carnem et sanguinem roborauit; quoniam carnem illam tunc inspexit qua induendus erat, et illam in ardenti amore habuit.Et uerbum caro factum est, et habitauit in nobis.uerbum enim, quod apud Deum eternaliter ante euum erat et quod Deus erat, per ardorem Spiritus Sancti carnem de utero uirginis assumpsit, quam ita induit, quemadmodum uene+ compago carnis sunt et ut ipse sanguinem portant, et tamen sanguis non sunt.Deus enim hominem ita creauerat, ut omnis creatura ei seruiret.unde etiam Deum decuit, quatinus indumentum carnis in homine acciperet.Sic etenim uerbum carnem induit, scilicet quod uerbum et caro unum sunt; non tamen sic, ut alterum in alterum transmutatum sit, sed unum in unitate persone+ sint.Sed et corpus indumentum anime+ est et anima cum carne officia operandi habet.Corpus autem sine anima nihil esset, et anima sine corpore non operaretur; unde unum in homine sunt, et homo sunt; et sic opus Dei, uidelicet homo, ad imaginem et similitudinem Dei factus est.Cum enim spiraculum hominis a Deo mittitur, idem spiraculum et caro unus homo efficitur.uerbum autem Dei ex inarata carne uirginis absque omni calore incendii carnem assumpsit, ita ut uerbum uerbum sit et caro caro, et unum sint; quia uerbum quod sine tempore ante tempora in patre fuit se non inmutauit, | sed tantum carnem induit.Et habitauit in nobis; quoniam homo factus sine peccato ut homo habitat in nobis, humanitatem nostram non negligens, ubi et nos cum spiraculo uite+ homines sumus, ad imaginem et similitudinem eius facti.Quapropter et nos in ipso habitamus, quoniam opus ipsius sumus et quia in prescientia sua nos semper habuit, nec nostri oblitus est.Et uidimus gloriam eius; quia nos, qui cum ipso eramus, specialiter uidimus eum in mirabili natura absque omni peccato uenientem et gloriam quasi unigeniti a patre manifestantem, quia mirabiliter ante secula a patre natus unigenitus, gloriam suam mirabiliter a patre ueniens ostendit, ubi eum uirgo de ardore Spiritus Sancti concepit nec opus uiri indiguit; cum alius quilibet homo a uiro, scilicet ex patre, cum peccato seminetur.Deus enim hominem de limo formauerat et in illum spiraculum uite+ miserat.unde et uerbum Dei in homine regale uestimentum cum racionali anima assumpsit et illud totum ad se traxit et in eo permansit.Nam et spiraculum, quod in homine anima nominatur, carnem perfundit et illam pro delectabili uestimento et decoro ornamento habet.Quapropter et eam amat et ipsi consentit, nec tamen in ea uideri potest.Ex natura quoque et ex desiderio anime+ homo uestem uite+ postulat; et quoniam Deus nullam creaturam sine uiribus uacuam creauit, ideo homo mirabilia semper operatur.Et idem uerbum plenum gratie+ et ueritatis est; quia in plena gratia erat omnia in diuinitate creando et in humanitate redimendo, et in plena ueritate exstitit, quoniam nullum mendacium iniquitatis et peccati ipsum tetigit nec se ipsi associauit, quia Dominus est qui prelio suo mala uicit, que+ sine ipso nihil sunt.Nam ipsum uerbum, scilicet uerus Dei filius, plenus est gratia, dando et remittendo secundum suam misericordiam; qui seipsum in diuinitate non exinaniuit, sed humanitatem induit; et humanitas ipsius plena est, quoniam nulla ruga peccati humane+ nature+ eum tetigit.Plenus etiam ueritatis | est, quia dat, remittit et iudicat ut iustum est; quod homo non facit, quoniam in ruga peccatorum conceptus et natus est.Sic Deus rotundus, rote+ similis est, omnia creando et bona uolendo ac bona perficiendo.uoluntas enim Dei omnia preparauit, que+ uerbum Dei creauit.Omnis itaque homo qui Deum timet et diligit uerbis istis deuotionem cordis sui aperiat, ac ea et ad salutem corporum et animarum hominum non quidem ab homine, sed per me qui sum prolata sciat.PRIMA uISIO SECuNDE+ PARTIS.I. Deinde uidi rotunditatem terre+ in quinque partes distinctam, ita ut pars una ad orientem, altera ad occidentem, tercia ad austrum, quarta ad septentrionem, quinta autem in medio istarum esset.Et ambitus partis orientalis ambitus que partis occidentalis equalis mensure+ erant, formam que extenti arcus uterque habebat.Ambitus quoque partis australis ambitus que partis septentrionalis, unius mensure+ existentes, longitudini et latitudini priorum duarum partium adequabantur, excepto quod in interioribus sinibus suis propter arcuatos interiores fines earundem priorum duarum partium quasi truncati uidebantur formam que extenti arcus preter ipsos truncatos interiores fines suos imitabantur.Nam he+ utre+que partes, scilicet pars australis pars que septentrionalis, in tres partes distinguebantur, quarum due+ medie+ ipsarum partium unius forme+ unius que mensure+ erant.Relique+ quatuor etiam, que+ finetenus erant, aliam, sed tamen parem sibimet formam parem que distinctionem habebant atque longitudini et latitudini earundem duarum mediarum partium equales existebant; excepto quod in interioribus sinibus suis constrictiores, in exterioribus uero latiores ceteris duabus uidebantur, secundum quod supradicta pars orientalis pars que occidentalis in utrisque finibus suis, ut prefatum est, se incuruando hinc constrictius, hinc largius spacium istis concedebant.Quinta autem pars priorum partium, que+ in medio omnium istarum erat, in quadrata forma apparebat atque alibi ardore, alibi frigore, alibi autem temperamento eris perfusa erat.Et predicta pars orientalis multa claritate lucebat, occidentalis autem quadam tenebrositate obtecta tenebrescebat; australis uero, que+ tribus distinctionibus distinguebatur, duas distinctiones que+ finetenus erant plenas quibusdam penis habebat.Terciam autem, que+ media uidebatur, non quidem pe+nis, sed aliis quibusdam monstruosis terroribus horrendam demonstrabat.Quod et septentrionalis pars, tres etiam separationes habens, in | duabus extremis separationibus diuersis penis habundantibus et in media quamplurimis horroribus siue penis horrenda ostendebat.Sed uersus orientem supra prefatam terre+ rotunditatem in quadam altitudine uidebam globum rubeum circulo saphirini coloris circumdatum, a cuius dextra et sinistra parte utrimque due+ ale+ procedebant, quarum altera earundem duarum partium ab utraque parte eiusdem circuli sursum in altum se extendebat, ita ut ambe+ in summitate sua se recuruando ad inuicem respicerent; altera uero ab eisdem partibus deorsum usque ad medietatem predicte+ rotunditatis terre+ descendebat, ita ut e+edem ale+ eandem mediam rotunditatem extra firmamentum circumamplectendo tegerent.Et ab eadem medietate rubeus circulus, in modum arcus se extendens, totam exteriorem partem occidentis necnon et quasdam distinctiones, que+ extra rotunditatem illius erant, comprehendebat, scilicet a termino prefate+ australis ale+ circa occidentem usque ad terminum septentrionalis ale+ se retorquendo.Ab ipsa autem rotunditate uersus orientem inter prefatas alas quasi edificium sursum usque ad supradictum globum ascendens apparebat, et ab eodem globo sursum usque ad medietatem predictarum alarum uelut platea extendebatur, supra quam quasi stella candida radiabat.Et deinde inter summitatem earundem alarum uelut globus igneus quosdam radios de se emittens uidebatur, ita ut a summitate predicte+ rotunditatis terre+ usque ad prefatum globum rubeum, et ab ipso globo usque ad predictam stellam candidam, et ab eadem stella usque ad supradictum globum igneum equalia spacia essent.Inter priores quoque alas ex utraque parte prefate+ platee+ a predicto globo circa demonstratam stellam usque ad prefatum globum igneum quasi quidam radii stellarum discreti uidebantur.Sed et uersus occidentem extra predictam terre+ rotunditatem tenebre+ apparebant, que+ ab utraque parte eiusdem rotunditatis ad medietatem ipsius, quo et prefate+ ale+ deorsum descendebant, in modum arcus se extendebant.In quibus inter an|gulum occidentalem et angulum septentrionalem alie+ densiores et acriores tenebre+ uelut formam horribilis et deuorantis hiatus oris habentes erant, aliis quibusdam densissimis et pessimis infinitis que tenebris, que+ extra istas erant, quasi os et rictus earum essent, adherentes.Has autem infinitas tenebras sciebam, sed eas non uidebam.Iterum que audiui uocem de celo mihi dicentem:II. Orbem terre+ Deus in medio trium elementorum ita suspendit, ut nequaquam labi nec dissolui possit; et in hoc se mirabilem atque potentem ostendit, cum etiam nec carnem nec ossa hominis in puluerem sic redigit, quin ea in nouissimo die ad integritatem suam restituat.Aliam quoque terre+ partem lucidam, aliam tenebrosam, aliam horribilem, aliam penalem, aliam quoque homini aptam, aliam uero ineptam fecit; cum et quasdam animas regno suo consociat, quasdam autem iusto iudicio ad tartara dampnat.uides enim rotunditatem terre+ in quinque partes distinctam, ita ut pars una ad orientem, altera ad occidentem, tercia ad austrum, quarta ad septentrionem, quinta autem in medio istarum sit; et hoc ideo est, quoniam, si terra angulosa et non rotunda esset, anguli ipsius defectum et inequalitatem ponderositatis ei inferrent.Et si quinque partibus non distingueretur, recto moderamine non pensaretur, quia quatuor exteriores partes eam ad rectitudinem ponderant, quinta autem, que+ media est, eam in rectitudine ista solidam et stabilem facit; designans etiam quod homo, quem terra demonstrat, quinque sensibus, qui in eo uigent, ad que+que sibi necessaria solidatur atque ad salutem anime+ sue+ dirigitur.III. unde et pars una ad orientem uersa medie+ parti sucum bonum uiriditatem que utilem tribuit, quemadmodum et hominis uisus quasi ad ortum claritatis directus ipsi, qui uelut in medio elementorum est, salutem corporis et anime+ subministrat.Altera autem ad occidentem respiciens humiditatem interdum bonam, interdum nociuam eidem parti dat, ut etiam auditus totum corpus hominis uelut ad occidentem concutiens et penetrans nunc prospera, nunc aduersa, nunc anime+ salutem, nunc de|sperationem illi denuntiat.Tercia uero ad austrum uergens calorem frigido flatu uentorum temperatum ipsi parti inmittit, sicut et odoratus quemadmodum uapor de calore surgens odorem de calidis et frigidis temperamentis procedentem odorem que de supernis suspiriis uenientem homini infundit.Sed quarta ad septentrionem tendens frigus a septentrione et calorem ab oriente uenientem predicte+ me+die+ parti inducit, uelut gustus, frigida recipiens frigida que et calida discernens, diuerso sapore superna que dulcedine hominem concutit.Quinta autem in medio istarum existens ab ipsis in soliditate confortatur diuersis que infusionibus temperatur; quemadmodum et tactus uelut in medio aliorum sensuum uigens ab eis roboratur, cum omnes ipsi uires tribuunt et eum ad uegetationem consolidant, ut etiam in dispositione digitorum ostenditur; quia et per ipsos opera ad eternam remunerationem respicientia perficiuntur.Et, ut uides, ambitus partis orientalis ambitus que partis occidentalis equalis mensure+ sunt, formam que extenti arcus uterque habet, quoniam sol oriendo et occidendo equalia spacia terrarum in circuitu cursus sui occupat.Quod etiam ostendit uisum per scientiam boni et mali in hac similitudine esse, uidelicet quod, sicut uisus per scientiam boni ad hoc quod bonum est sursum tendit, ita et per scientiam mali ad hoc quod malum est deorsum descendit; per illam quidem se a malo retorquendo, per istam autem a bono se recuruando.Ambitus quoque partis australis ambitus que partis septentrionalis, unius mensure+ existentes, longitudini et latitudini priorum duarum partium adequantur, excepto quod in interioribus sinibus suis propter arcuatos interiores fines earundem priorum duarum partium quasi truncati uidentur; formam quoque extenti arcus preter ipsos truncatos interiores fines suos imitantur; quia quantum terre+ auster in calore, tantum septentrio in frigore occupat, in hoc etiam longitudinem et latitudinem orientis et occidentis imitantes, preter quod fines eorum, qui ad quintam partem predictarum partium diriguntur, | per extensionem partis orientalis necnon occidentalis aliquantum constringuntur, cum tamen alibi similitudinem circuli imitentur.Sic et odoratus, cum per odorem uirtutum tendit ad dexteram, gustus uero per saporem uiciorum ad sinistram, in hoc optentu uelut par studium, quamuis contrarium, habentes, origini sue+ se assimilant, cum ille bono, hic malo se coaptat; sed tamen neuter istorum in inicio inceptionis sue+ plenitudinem conatus sui habere potest, quia, dum primitus homo siue bonum siue malum incipit, scienter in eodem facto se constringit; quoniam nondum illi se totum committere audet.IIII. Nam et he+ utre+que partes, scilicet pars australis pars que septentrionalis, in tres partes distinguuntur, que+ hinc pre ardore, hinc pre frigore, hinc pre serpentibus inhabitabiles hominibus sunt.Hoc quoque demonstrat quod odoratus cum ascendit ad odorem uirtutum, gustus uero cum declinat ad saporem uiciorum, hominis corpus animam que eius ac opera ipsius diuerso modo tangunt; ubi et illum quasi inhabitabilem ostendunt, si non intelligit quid corpus, quid anima, quid opera in ipso sint, et si etiam in semetipso nec rectum temperamentum discernere nouit.Quarum due+ medie+ ipsarum partium unius forme+ unius que mensure+ sunt; quoniam pars australis et pars septentrionalis, in recta mensura existentes, his etiam sua rectitudine iusta moderamina concedunt; atque designant quod anima, in odore uirtutum et in sapore uiciorum uelut media inter corpus et opera ipsius existens, unius moderaminis et dispositionis est, cum mala metuendo ad Deum suspirat.Sed et relique+ quatuor, que+ finetenus sunt, aliam, sed tamen parem sibimet formam parem que distinctionem habent; quia ille+, tam in australi quam in septentrionali parte ex utroque latere prefatarum mediarum partium dilatate+, in interioribus sinibus suis, qui uersus predictam quintam partem respiciunt, aliquantum constricte+ sunt.In exterioribus uero finibus suis aliquantam latitudinem habentes, ubi aliam formam quam supradicte+ medie+ partes habeant uidentur habere, sibi autem inuicem similes et in forma et in dispositione sua existentes; quod demonstrat | quia corpus hominis opera que eius, que+ uelut terminum illi imponunt cum in se defectum sentiunt, aliud officium habent, in quo tamen pariter sibi consentiunt, quam anima habeat, cum homini uegetationem corporis et sensuum pleniter infert.Nam cum corpus labitur, opera ipsius attenuantur; cum autem anima corpus sustulerit, opera corporis subleuantur.Atque longitudini et latitudini earundem duarum mediarum partium equales existunt, excepto quod in interioribus finibus suis constrictiores, in exterioribus uero latiores ceteris duabus uidentur, secundum quod supradicta pars orientalis pars que occidentalis in utrisque finibus suis, ut prefatum est, se incuruando hinc constrictius, hinc largius spacium istis concedunt.Hoc ideo est, quoniam partes iste+, que+ in utroque latere mediarum sunt, longitudinem earundem mediarum quidem habent, sed latitudinem uersus prefatam quintam partem eisdem mediis partibus minorem, uersus autem exteriorem terminum suum illis latiorem, alibi uero ipsis equalem; quia utrique fines, scilicet predicte+ partis que+ ad orientem dirigitur et partis que+ ad occidentem extenditur, secundum modum arcus iuxta interiores fines supradictarum quatuor similium partium contrahuntur.Sed et omnia he+c designant quod corpus hominis et opera eius ita in ipso ad sustentationem sui extenduntur, secundum quod anima in illo ad confortationem excitatur; preter quod idem corpus eadem que opera hominis in securitate arciora, in dubio autem ampliora multociens se reddunt quam suspirium anime+ desideret; quoniam illa modum rectitudinis appetit, corpus autem hominis ad inmoderationem in operibus suis se+pius currit.u. Quinta uero pars priorum partium, que+ in medio omnium istarum est, in quadrata forma apparet, quatinus a ceteris e+qualiter contineatur et perfundatur; designans etiam quod tactus perfectionem operum et non leuitatem uiciorum habeat.Atque alibi ardore, alibi frigore, alibi autem temperamento eris perfusa est, quia ardor solis eam hic propter uicinitatem suam perurens, frigus uero propter remotionem ipsius eam illic constringens, inhabitabilem hominibus reddit.Temperies autem caloris et frigoris illam istic habitabilem | concedit; quemadmodum et digiti a se differentes manum tamen fortitudine sua continentes roborant, et ut quinque sensus hominis, quamuis sibi dissimiles sint, uelut per ignem et aquam temptationem transeuntes, adminicula adiutorii sibi inuicem ad uirtutes exhibent.Sed et he+c eadem loca habitabilia fideles homines demonstrant, qui diuinam legem semper ruminantes et se totos ad supernam uitam erigentes in bonis operibus se habitabiles reddunt; inhabitabilia autem infideles designant, qui uerbis Dei resistere et repugnare conantes et fidem abnegare ueritatem que et soliditatem eiusdem fidei lacerare et perrumpere laborantes his peruersitatibus se inhabitabiles faciunt, quia Spiritui Sancto habitaculum in semetipsis non concedunt.uI. Et predicta pars orientalis multa claritate lucet, quoniam in ipsa locus uoluptatis et deliciarum est, refrigerium beatarum animarum in se habens, et ut anima interiorem uisum ad aspectum ueri luminis figat monens.Contra uicia autem multorum peccatorum, quibus homines iusticiam preuaricantur, penalia et transitoria loca in quatuor angulis terre+ posita sunt, quibus anime+ saluandorum secundum quod culpe+ eorum exigunt, corporibus exute+, examinantur.unde occidentalis pars quadam tenebrositate obtecta tenebrescit, his tenebris penas leuium minorum que peccatorum in se continens, scilicet hominum illorum qui ignorantia delinquunt, et in eis auditum hominis a clamore ueritatis auersum ostendens.Australis uero pars, que+ in tribus distinctionibus diuisa est, duas distinctiones que+ finetenus sunt plenas quibusdam penis habet; in quibus fortia peccata animarum illarum puniuntur, que+ dum in corporibus suis essent odorem uirtutum neglexerunt.Nam in distinctione anguli huius, qui inter orientem et austrum est, acerrime+ pene+ ignei et uentosi eris aliorum que cruciatuum sunt; in quibus pessima opera homicidarum, raptorum, furum atque quorundam aliorum hominum exquiruntur; quoniam iudicia Dei semper parata sunt super impietatem et infidelitatem et super peccata et horribiles sensus qui se Deo opponere nituntur.In distinctione autem anguli illius, qui inter austrum et occidentem est, pessime+ pene+ habundant, ita ut ibi in estate frigus, in hieme uero ardor alie+ que pene+ existant, per quas illorum anime+ corporibus exute+ purgantur, qui de multis et magnis peccatis suis uix uel in fine suo penitentiam habent.unde et odore uirtutum carentes uix saluabuntur.Tercia autem, que+ media istarum esse uidetur, non quidem penis, sed aliis quibusdam monstruosis terroribus se horrendam demonstrat; quia, si etiam ista, quemadmodum et alie+ due+, penis habundaret, e+edem pene+ superfluitate sua ebullientes habitationem hominum in terris inhabitabilem redderent, cum nunc pre multis horroribus, qui in ipsa sunt, pestilentiam hominibus et animalibus lesionem que fructibus multociens inmittat, quoniam homines odorem uirtutum animabus suis non inferunt.Quod et septentrionalis pars, etiam tres separationes habens, in duabus extremis separationibus diuersis penis habundantibus ostendit, in quibus anime+ illorum purgantur, qui gustum uite+ postponentes concupiscentias carnis sue+ secuti sunt.In separatione enim anguli istius, qui inter orientem et septentrionem est, durissime+ pene+ frigoris et uentorum aliorum que cruciatuum sunt; in quibus infidelitas quorundam incredulorum hominum examinatur, qui dum in seculo manerent incredulitatem imitantes gustum uere+ fidei neglexerunt, in hora tantum mortis sue+ per penitentiam ad fidem catholicam redeuntes gustum rectitudinis tandem receperunt.Et in separatione anguli huius, qui inter septentrionem et occidentem est, inmundissime+ pene+ lutulente+ humiditatis mortiferi que fetoris et fumi, necnon et aliorum cruciatuum habundant; in quibus opera adulterorum, uoracium et ebriosorum exquiruntur, qui gustum uite+ uelut alienum habuerunt.Sed media quamplurimis horroribus sine penis horrenda ostenditur, ut predictum est, quia ista multos horrores in se habens, si penis etiam habundaret, flatibus illarum habitatio hominum inficeretur, horroribus tantum qui in ea sunt hominibus et aliis creaturis | pericula interdum inferentibus, cum homines saporem uite+ in insipientiam ducunt.Et quemadmodum in fetore sordium uermes ebulliunt, ita etiam ex fetore peccatorum pene+ in prefatis angulis ascendunt.unde et multociens ex eisdem penis fumus in terram, ubi homines habitant, se dilatans magnam pestilentiam in hominibus et in animalibus parat.uII. Iudicia autem he+c, que+ super terram et super homines ueniunt, de predictis angulis procedunt, ita ut plurima mala ab eis effundantur; sed tamen contra horribiles tenebras infernalium penarum altissimi durissimi que montes, qui per nullam tempestatem scindi possunt, positi sunt, tenebris resistentes terram que defendentes, uelut parietes domum ne labatur continent.Quia autem homo in quinque sensibus consistens semper peccat, idcirco in prefatis quinque partibus terre+ purgationem patitur, sed paruas penas in supradicta tenebrositate occidentalis partis illi sustinent, quibus presens terra dum in corporibus suis essent quasi carcer ob amorem celestium fuit.Qui autem uoluptati carnis seruiunt, in aliis purgatoriis penis, qui et in partibus austri et septentrionis sunt, ut predictum est, purgantur; quia quamuis peccauerint, Deum tamen et iustam fidem non abiecerunt.Has etenim supradictas, orientis et occidentis scilicet duas rotunditatis terre+ principales partes, necnon et austri et septentrionis, ut prefatum est, quatuor angulares fines mortalis homo non inhabitat, quoniam pre inmutabilitate caloris seu frigoris seu pre aliis incommoditatibus illarum in eis uiuere non posset; quemadmodum etiam, si homo supra modum se exaltauerit aut si in desperationem ceciderit, uel si dextram negligens ad sinistram declinauerit, Spiritum Sanctum in habitaculum cordis sui non recipit.Itaque Deus iudicia sua multociens super quatuor angulos terre+ exercet, ut Iohannes electus meus in Apokalipsi uidit, quemadmodum loquitur dicens:uIII. Et ecce equus albus, et qui sedebat super illum habebat arcum, et data est ei corona; et exiuit uincens ut uinceret.Hoc considerandum sic est: Tempus primum, quod in Adam incepit, ut equus albus fuit, quoniam homo per ignorantiam preuaricatus est; super quod Deus | iram animaduersionis sue posuit, que+ et uindictam in se habuit; cui et Deus dedit potestatem uictorie+ inimicos que suos superare, ita ut etiam in prelio preliorum contra antiquum draconem dimicaret.Et uindictam hanc in defectu legis quam Ade+ dederat posuit, ut etiam in defectu diluuii arcum in nubibus celi fecit.Tempus autem hoc ab expulsione Ade+ usque ad diluuium perdurauit, in quo Deus in ira arcus sui cunctum populum, preter illos qui in archa seruati sunt, per concurrentes aquas, que+ ut tonitrus sonuerunt, submersit.Et sicut in primo tempore Deus ire+ sue+ arcum in uindictam ostendit, sic et post diluuium nubibus celi arcum in hoc signum dedit, ne deinceps per tonitrualem sonum aquarum totum mundum dimergeret; ubi et per baptismum fideles saluari presignauit.Iterum que subsequitur: Et exiuit alius equus rufus, et qui sedebat super illum datum est illi ut sumeret pacem de terra et ut inuicem se interficiant; et datus est illi gladius magnus.Hoc considerandum sic est: Equus iste tempus illud est, quo post diluuium per iram Dei iusto iudicio ablata est pax ab illis qui se Deo opposuerunt, quoniam pacem ab ipso non querebant nec illam hominibus dabant; et ideo etiam iudicium Dei permisit quod inuicem se crudeliter occiderunt et magnis preliis perierunt, quia per infidelitatem ab eo recesserant; sicut et anima seipsam occidit cum Deo adherere non querit.Deinde iterum scriptum est: Et ecce equus niger, et qui sedebat super eum habebat stateram in manu sua.Et subsequitur: Bilibris tritici denario uno, et tres bilibres hordei denario uno; et uinum et oleum ne le+seris.Hoc considerandum sic est: Tempus quo post passionem filii Dei persecutores in ecclesia surrexerunt equus iste est, niger uidelicet per incredulitatem, ubi increduli fidem contempnentes nigredinem infidelitatis sibi attraxerunt; sed ira Dei recta mensura cruciatus martirum ponderabat, tortoribus quidem condignam penam, martiribus autem gloriam sempiternam.Nam uictoria martirum pinguis radix omnium uirtutum erat, que+ grossos suos in illis emiserunt, quibus conuiuia proprie+ uoluntatis et legis secundum carnem abstulerunt, et in quibus | defectus uoluntatis carnis in amore e+terne+ uite+ factus est fides, quam in se continet quilibet fidelis; et ista quoque in beata esurie facta sunt, qua fideles esuriunt et siciunt iusticiam.Sic et statera illud est, quod homo in spiritali abstinentia fructibus terre+ pascitur et quod in uirginea natura celestem patriam amat.Quapropter tempus istud martirum erat, quod nigredine aquilonis mixtum fuit, quando martires ab iniustis uelut agni a lupis occisi sunt.Idcirco etiam iudicio temporis huius statera data est, qua in bilibre libraret he+c duo, scilicet abstinentiam et celestis patrie+ dilectionem, que+ martirum sunt, ut predictum est.Ipsi enim martires corpus suum per abstinentiam affligunt et in celeste desiderium aspiciunt, uelut aquila in solem oculos suos ponit; quod bilibris tritici designat, denarium unum uite+ comparans.Qui uero secundum precepta legis per abstinentiam a peccatis se continent et consortium uiri aut uxoris sibi abstrahunt et relictis diuiciis suis se pauperes faciunt, que+ omnia ualde dura et aspera sunt, per tres bilibres asperitatum istarum in amore denarii unius, qui celestis patria est, sibi conexi sunt; et hoc sapientia facit, que+ omnia per misericordiam e+que ponderauit, quia Deus super omnes misericors est.Isto que modo uinum et oleum non leditur, cum per penitentiam et misericordiam homo a peccatis suis redimitur.Et iterum subsequitur: Et ecce equus pallidus, et qui sedebat super eum nomen illi mors; et infernus sequebatur eum.Et data est illi potestas super quatuor partes terre+ interficere gladio et fame et morte et bestiis terre+.Hoc considerandum sic est: Equus hic denotatus illud tempus est, in quo omnia legalia et plena iusticia Dei uelut in pallore pro nichilo computabuntur, ubi homines dicent: Nescimus quid facimus, et qui he+c nos facere precipiebant quid dicerent nesciebant; atque sic absque timore et tremore iudicii Dei omnia he+c contempnent, et hoc etiam per diabolicam suasionem facient.| Opera autem he+c ira Dei in uindicta sua diiudicabit ea que omnino conculcabit, quia mortem istis non penitentibus inferet eos que ad tartarea loca dampnabit.Nam etiam in tempore illo per omnes fines terre+ cum gladiis contentiones in ipsis fient et fructus terre+ auferentur, homines que repentina morte et morsibus bestiarum peribunt.uIIII. Antiquus itaque serpens de omnibus supradictis penis, quibus homo seu in anima seu in corpore punitur, gaudet; ut, quia ipse celestem gloriam amisit, homo etiam ad illam non perueniat.Nam quando sensit quod homo consilio suo consenserat, pugnam contra Deum facere studebat dicens: Nunc in homine omnem uoluntatem meam complebo.Et deinde in odio suo odibilem consensum inter homines misit, quatinus inuicem se interficerent.Et dicebat: Faciam homines mori, eos que magis perdam quam perditus sim, quia cum ego sim, ipsi non sunt.In sufflatu suo quoque habuit, ut processio filiorum hominum interiret, ubi uiri in uiros exarserunt turpia operantes.unde et ualde gauisus clamabat: Maxima blasphemia illi est qui hominem formauit, quod homo in forma sua euanescit naturali usu mulierum abiecto! Itaque in suggestione diabolica infideles et seductores sunt; in odio autem homicidio que raptores et latrones; in contrario uero peccato uirorum inmundissima preuaricatio omnia que uicia sunt.Et cum peccata he+c in populis se inuicem coniunxerint, tunc constitutio legis Dei diuidetur ecclesia que quasi uidua concutietur; et principes, nobiles et diuites per consimiles atque per suos minores de locis suis expellentur et de ciuitate in ciuitatem fugabuntur, nobilitas que generis eorum ad nichilum deducetur, et de diuiciis in paupertatem redigentur.Ista omnia tunc fient, cum antiquus serpens uarietatem morum uarietatem que uestimentorum in populos sibilabit, quem ipsi imitabuntur he+c abiciendo, he+c adtrahendo, cum in predictis operibus se semper nouabunt et uariabunt.Sed idem antiquus inimicus ceteri que nequissimi spiritus pulcritudinem forme+ | sue+ quidem perdiderunt, non autem sufflatum racionalitatis amiserunt, et pre timore creatoris sui formam perditionis sue+ nulli mortali creature+ sicuti est ostendunt; sed suggestionibus suis unicuique homini secundum mores ipsius insidiantur, cum et in reliqua creatura malicie+ sue+ aliquid simile inueniunt.Deus autem contra impietatem eorum magnum prelium instituit, cum racionalitas hominis racionalitati illorum resistit eos que confundit; et prelium hoc usque ad nouissimum diem perdurabit, ubi et confusio eos per omnia inquinabit, ubi et homo qui eos superauit mercedem uite+ accipiet.X. Sed quod uersus orientem supra prefatam terre+ rotunditatem in quadam altitudine uides globum rubeum circulo saphirini coloris circumdatum, hoc est quod in plaga orientis, ortum iusticie+ designantis, humanum intellectum supergrediens et in altitudine celestium secretorum consistens, zelus Dei in potentia ipsius cum iusticia caritatis ostenditur; quoniam cum Deus potens sit iudicia sua perficere, ea tamen per equitatem caritatis complet.A cuius dextra et sinistra parte utrimque due+ ale+ procedunt, quarum altera earundem duarum partium se sursum in altum extendit, ita ut ambe+ in summitate sua se recuruando ad inuicem respiciant; quia et in prosperis et in aduersis, scilicet et suaui inspiratione atque aspera correptione, diuina protectio, ad tutelam hominis se demonstrans, ea que+ per ipsum ad superiora tendunt in celsitudine maiestatis sue+ conseruando concludit; altera uero utrimque ab eisdem partibus deorsum usque ad medietatem predicte+ rotunditatis terre+ descendit, ita ut e+edem ale+ eandem mediam rotunditatem extra firmamentum circumamplectendo tegant; quoniam sicut superna defensio he+c que+ in celestibus sunt defendit, sic et illa que+ in inferioribus existunt protegit, se ad plenitudinem bone+ uoluntatis hominum inclinans illam que in amplexu uere+ dilectionis ponens.XI. Et ab eadem medietate rubeus circulus in modum arcus se extendens totam exteriorem partem occidentis, necnon et quasdam distinctiones que+ extra rotunditatem illius sunt comprehendit; quia a perfectione illa, qua | Deus ipsum colentes misericorditer fouet, ignis zeli sui per uindictam iuste+ extensionis eos, qui extra ambitum bonorum operum incedunt, illos que, qui extra integritatem uere+ fidei sunt, iuste diiudicat atque ad loca penalia dampnat, scilicet a termino prefate+ australis ale+ circa occidentem usque ad terminum septentrionalis ale+ se retorquendo, cum, a prosperitate presentis uite+ culpabilia facta proiciens, ea in asperitatem flagellorum suorum mittit, quoniam ueritatem iusticie+ non tenuerunt.Quod autem ab ipsa rotunditate uersus orientem inter prefatas alas quasi edificium sursum usque ad supradictum globum ascendens apparet, hoc est quod a terrenis causis se auertens per ortum iusticie+ inter protectionem Dei ciuitas uiuis ex lapidibus constructa ad iudicium Dei aspectum suum dirigit ipsum glorificans, quia fideles anime+ Deum assidue laudant quoniam omnia recte dispensat.XII. Et ab eodem globo sursum usque ad medietatem predictarum alarum uelut platea extenditur, supra quam quasi stella candida radiat; quia a iudiciis potentie+ Dei ad perfectionem protectionum eius uia dirigitur, supra quam uirginitas floret ubi incarnatus Dei filius de uirgine natus apparet; quem maxima multitudo uirginitatem diligens perfectionem que arripiens pia deuotione potenter subsequitur.Et deinde inter summitatem earundem alarum uelut globus igneus quosdam radios de se emittens uidetur; quoniam in altitudine supernarum defensionum Spiritus Sanctus plurima dona electis suis tribuens se manifestat.A summitate uero predicte+ rotunditatis terre+ usque ad prefatum globum rubeum, et ab ipso globo usque ad predictam stellam candidam, et ab eadem stella usque ad supradictum globum igneum equalia spacia sunt; quia iudicia potentie+ Dei et uirginitatis opera, necnon Sancti Spiritus dona sibi non dissentiunt, sed equo moderamine sibi concordant; quoniam quod gratia Sancti Spiritus exspirat, hoc opera sanctitatis confirmant ea que diuina iudicia iuste diiudicant.Inter priores quoque alas ex utraque par|te prefate+ platee+ a supradicto globo circa demonstratam stellam usque ad prefatum globum igneum quasi quidam radii stellarum discreti apparent, significantes quod in protectione illa, que+ sursum in celestibus est, itinera uirginitatis ubique circumteguntur, cum per inuictam potentiam eadem uirginitas, que+ in filio Dei incepit et per fortitudinem Sancti Spiritus munita <est>, etiam custodia angelicorum spirituum nullatenus careat; quia uirginitas socia angelorum existens consorcium eorum promeretur.Nam filius meus per suauitatem humanitatis sue+ illos ad se colligit, qui ipsum fideli deuotione castitatis imitantur et qui iudicia Dei metuentes per inspirationem Sancti Spiritus passionem eiusdem filii mei corporibus suis inferunt, dum concupiscentiis carnis sue+ resistunt.XIII. Sed et uersus occidentem extra predictam terre+ rotunditatem tenebre+ apparent, que+ ab utraque parte eiusdem rotunditatis ad medietatem ipsius, quo et prefate+ ale+ deorsum descendunt, in modum arcus se extendunt; que+ in plaga illa extra mundum exteriores tenebre+ sunt, ex altera parte usque ad mediam plagam austri, ex altera usque ad mediam plagam septentrionis se prolongantes, ac sic per nequitiam rebellionis contra plenitudinem protectionis Dei se erigentes, ubi antiquus preliator, qui in ipsis dominatur, super animas obliuioni traditas cruciamenta se habere gaudet.In quibus inter angulum occidentalem et angulum septentrionalem alie+ densiores et acriores tenebre+ uelut formam horribilis et deuorantis hiatus oris habentes sunt, que+ in eisdem partibus extra mundum acerbitate sua os infernalis putei existentes, animas dampnatorum deuorant diris que afflictionibus cruciant, quoniam ille dampnationis opera magis facientes quam Deum diligentes diabolum subsequuntur.Predicte+ autem tenebre+ aliis quibusdam densissimis et pessimis infinitis que tenebris, que+ extra istas sunt quasi os et rictus earum sint adherent, que+ infernalia loca sunt, in quibus omnia genera penarum absque consolatione habundant; ab aliis penis separata, quia illis acriora sunt et cuncta deuorant que+ Deus in obliuionem mitti diiudicat; per que+ illorum anime+ cruciantur, | qui per infidelitatem incredulitatis et per facta execrationis creatorem suum obliuioni tradunt.Quapropter et has infinitas tenebras scis, sed eas non uides; quoniam infernum eius que diros cruciatus homo per scientiam et intellectum esse quidem scire potest, sed eos dum in corpore est nullo mortalitatis intuitu perfecte uidet, nec etiam que+ et quanta tormenta in ipsis sint discernere ualet; sicut nec animam suam nec merita illius quamdiu in seculo uiuit cognoscit.XIIII. Deus itaque, qui omnia que+ predicta sunt fecit, unica uita est ex qua omnis uita spirat, ut etiam radius a sole est, et ignis ille est, a quo omnis ignis qui ad beatitudinem respicit accenditur, quemadmodum scintille+ ab igne procedunt.Et quomodo conueniens esset ut huic uite+ nihil uitale adhereret et ignis iste nullam rem calefaceret nec illuminaret?Et quomodo deceret quod a deitate, que+ ante euum uita fuit, nulla uita nec claritas ulla procederet?Et quid prodesset si lumen per ignem accensum nulli luceret, cum nec ignis lumen suum, nec sol radium suum abscondit?Deus enim uita illa est, per quam multitudo angelorum accensa est, quemadmodum scintille+ ab igne procedunt.unde et indecens esset ut uita he+c non claresceret.Et claritas ista indeficiens est, quoniam nulla mors in ipsa esse potest.Quomodo? Deus solus per semetipsum et in semetipso est nec ab ullo alio esse accepit, sed alia quelibet creatura ab illo esse cepit.Ipse quosdam spiritus magni honoris creauit, quibus magnum principem prefecit, in quem omnes aspexerunt, ut lucerna inspicitur in qua ardens lumen lucet; quia in ipso omnia ornamenta illorum quasi lapides preciosi fulgebant.Sed ille in uacuum locum respexit, ubi et sedem suam ponere uoluit.Quapropter cum omni agmine suo sicut stipula in puteum inferni proiectus est, ita ut ad eius casum exteriores tenebre+ et os infernalis putei cum ipso puteo parata sint; qui puteus sine mensura est, sicut et numerus perditorum angelorum numerum non habet.Nam contra similitudinem illam qua Deo similis esse uoluit exteriores tenebre+ illi parate+ sunt; et propter illicitam discordiam quam inter exercitum Dei et suum esse uoluit ipsi os infernalis pu|tei factus est; atque propter inuidiam hanc qua Deum nullo modo confiteri uolebat illi puteus inferni preparatus est.Et Deus fortitudine maiestatis sue+ beatos spiritus ita circumdedit, ut amplius nullo stupore antiqui deceptoris terreantur, facies que illorum claritate sua ita repleuit, ut faciem eius intueri semper delectentur.Atque potentiam suam hoc modo super infernum extendit, quod antiquus deceptor nullo bello nec ulla arte plenum numerum saluandorum destruere ualet, quemadmodum ille seipsum secundum uipereos mores occidit.Xu. Tunc Deus in lumine uirtutis sue+ hominem fecit illum que in inextinguibilem lucem paradisi posuit, que+ inputribilis cum fructibus suis manet; sed homo inobedientiam arripuit ac sic nudum se esse cognouit; quod diabolo multum placuit, qui eum denudauerat, quoniam et ipse pulcritudinem glorie+ sue+ perdiderat.At Deus in pallida nube sicut flamma quasi illi alienus apparuit, uelut etiam obtecta facie postmodum Moysi et ceteris caris suis se ostendit; eum que nudum esse noluit, quia ut filius suus uestimento humanitatis quandoque indueretur uoluit; et ideo etiam uestem de ere, per quem animal uiuit, illi dedit, quoniam ipse Adam et Eua animal audierant ubi preceptum Dei deseruerant.Et sic in miseram peregrinationem expulsi cum aliis fructibus terre+ putribiles effecti sunt, atque in casu et egressu eorum omnis creatura mundi obnubilata est, uelut si radius solis per densam nubem fulgeat; quemadmodum etiam ingressus paradisi antiquo deceptori obnubilatus est, ita ut deinceps illuc non introeat.Deinde homo cum creatura operari cepit, quia sicut ignis alia queque accendit et perficit, ita et homo cum reliqua creatura est; atque creatura in igne latet, qui omnia perfundit et probat, ipsi que aqua adest, que+ omnia mundat; et ignis in tanta ui ardet, ut nulli parceret nisi per aquam temperaretur.Et ut aqua igni parcendo adest, sic etiam humanitas diuinitati adiuncta est, | ut parcat; quoniam homini non prodesset quod in tenebris iaceret nec ullum lumen daret.Ipse enim igne coagulatur et aqua perfunditur, ut forma esse possit; et propterea etiam omnem formam luteam quam facit igne et aqua perficit.Deus utique uiuens lumen est, a quo omnia lumina clarescunt, unde et homo per ipsum uitale lumen manet; et ipse etiam ignis est.Quapropter et hominem igne coquit et aqua perfundit, ideo que etiam aqua ex nimio calore in carne hominis rubet et manat.Et quomodo conueniens esset ut homo tenebrosus maneret, qui de lumine clarescit, et se non moueret, cum de igne uiuat?Quod si homo absque opere esset et si habitaculum non haberet, uacuus foret.Nam Deus ignis et lux existens per animam hominem uiuificat et per racionalitatem eum mouet; sicut etiam in sono uerbi totum mundum creauit, qui habitaculum hominis est, qui scilicet homo cum omnibus his operatur, sicut et Deus eum in omnibus perfectum fecit.XuI. Et quis leuaret perditum hominem, qui deceptus creatoris sui oblitus est, nisi ille qui nulla caligine obumbratus ignorantie+ illius condoluit?Sed cum diabolus mulierem uestitam uidisset, in inuida scientia, qua se de celo proiectum cognouit, intra se sciscitando ut quid Deus illi uestitum dedisset, seipsum decerpsit, ut in Apokalipsi scriptum est: Et postquam uidit dracho quod proiectus est in terram, persecutus est mulierem que+ peperit masculum.Et date+ sunt mulieri due+ ale+ aquile+ magne+, ut uolaret in desertum locum suum, ubi alitur per tempus et tempora et dimidium temporis a facie serpentis.Hoc considerandum sic est: Antiquus dracho, uidens quia locum illum perdidisset in quem sedem suam ponere uolebat, quoniam in tartarea loca proiectus erat, iram suam in mulierem exacuit quia illam radicem omnis humani generis per partum esse cognouit; et in maximo odio eam habens intra se dixit quod numquam cessaret illam persequendo quousque ipsam uelut in mari suffocaret, quia eam primum | deceperat.Sed ipsa quasi pariendo angustiata fortissimum adiutorium consolationis tandem arripuit diuina que protectione suffulta in omnibus modis diabolo se opposuit.Nam ipsi data sunt duo munimenta beatitudinis, scilicet celeste desiderium et saluatio animarum, ut cum his in secreta cordis sui tenderet, ibidem nutrimenta salutis accipiens per tempus quod ante diluuium fuit, et tempora post diluuium, et dimidium temporis quod in circumcisione ante incarnationem filii mei erat et perdurauit usque ad plenum tempus euangelii, in quo omnis plenitudo uere+ et iuste+ constitutionis aduersus antiquum serpentem surrexit.Ante diluuium enim et post diluuium necnon et in circumcisione Deum colentes fuerunt, qui redemptionem animarum suarum per effusum sanguinem filii mei adepti sunt.Cum autem tempus rutilantis aurore+, id est plene+ iusticie+, per filium meum uenit, antiquus serpens ualde exterritus obstupuit, quoniam per mulierem, uidelicet uirginem, totus deceptus est.Quapropter et in furore suo contra illam exarsit, ut in uoluntate mea scriptum est: Et misit serpens ex ore suo post mulierem aquam tamquam flumen, ut eam faceret trahi a flumine; et adiuuit terra mulierem.Hoc considerandum sic est: Misit antiquus persecutor ex nequissima uoracitate sua post rectitudinem mulieris, que+ uirum protulerat, incredulitatem et infidelitatem in populos Iudeorum et paganorum, hoc intendens ut illam plurimis persecutionibus attritam sibi subiugaret uel omnino suffocaret, quemadmodum nauis per naufragium suffocatur; quatinus nomen ipsius totum de terra deleretur, sicut et res illa de terra deletur que+ in profundum fluminis proicitur.Sed adiutorio terre+ mulier erepta est, quia filius meus uestem humanitatis sue+ de ipsa sumpsit; qui plurima obprobria et passiones ad confusionem eiusdem serpentis in corpore suo pertulit.XuII. Itaque, ut supra dictum est, Deus mundum celo ornauit terra que ipsum firmauit, ac per eum seipsum glorificauit; atque per illa que+ in mundo sunt hominem sublimauit, cum illi omnia terrena subiecit, uelut seruus meus secretorum meorum conscius ostendit, dicens: In principio creauit Deus celum et terram.Hoc considerandum sic est: In | principio, id est in inceptione omnium rerum, que+ in scientia Dei erant qualiter fieri deberent, creauit Deus, hoc est per seipsum procedere fecit, celum et terram, scilicet materiam omnium creaturarum celestium et terrestrium; celum, id est lucidam materiam, et terram, uidelicet turbulentam materiam.Et he+ due+ materie+ simul create+ sunt et in uno circulo apparuerunt; qui circulus potestas Dei est in celo et in terra.De claritate illa, que+ e+ternitas est, predicta lucida materia uelut spissa lux fulminabat, et he+c eadem lux super turbulentam materiam lucebat.Ipse quoque nec firmamentum nec terram statim illuminauit, quemadmodum nec homo facit qui quasdam formas parat, quia unamquamque prius cum circino suo signat et eam postmodum coloribus depingit.Terra autem erat inanis et uacua, et tenebre+ erant super faciem abyssi, quoniam terra fuit inanis, scilicet forma carens, et inuisibilis lumen non habens, quia necdum splendore lucis nec claritate solis, lune+ aut stellarum illustrabatur; et inculta, quoniam nulla cultura sulcabatur; et uacua, id est incomposita, quia nondum plena erat, cum necdum uiriditatem, germen aut floriditatem herbarum seu arborum haberet.Quod autem non est dictum quod celum inane et uacuum esset, hoc ideo est, quia nullos fructus parere debebat.Sed tenebre+, que+ necdum per splendorem luminis euanuerant, quoniam nulla forma fulminabat, erant super faciem abyssi, uidelicet super eandem indistinctam confusionem terre+, que+ facies abyssi est, cum illa uideatur, abyssus uero occultetur; quia terra abyssum sicut corpus animam obtegit, ut non uideatur.Et spiritus Dei ferebatur super aquas.Nam spiritus Dei uita est, et uita he+c aquas ad manandum mouit, quatinus terra per illas firmaretur ne per uentum uelut cinis spargeretur; quia ut Spiritus Sanctus homini infunditur, sic et aque+ torrens iter habent et omnia inmunda lauant, quemadmodum et Spiritus Sanctus sordes peccatorum.Dixit que Deus: Fiat lux.Et facta est lux.Dixit Deus, inextinguibile lumen, quod a nullo obscuratur, existens, et per uerbum suum uelut tonitrus sonuit dicens: Fiat lux; et facta est lux, quia mox indeficiens hominibus que inuisibilis lux, que+ numquam obscurabitur, fulmi|nabat, cui etiam uiuentes spere+, scilicet angeli, adherebant; quoniam Deus uita est, et uerbum suum non dormit, sed uita apparet.Et quod illud protulit, hoc Deus ad laudem sibi posuit, non autem lux solis, quia sol nondum erat et quoniam splendor solis super terram non semper apparet, sed multociens obnubilatur.Et uidit Deus lucem quod esset bona, et diuisit lucem a tenebris; appellauit que lucem diem et tenebras noctem.Nam Deus uidit quod lux esset bona, que+ faciei sue+ splendorem redderet, et ideo illam a tenebrositate etiam segregauit, ne officia sua in inuicem admiscerent; quia ex his duobus alterum indeficiens est, alterum in defectu cadit.A Deo namque dies est, quoniam Deus per uerbum suum lumen primum prodire iussit, quod appellauit diem; non diem solis, sed diem indeficientem, que+ in superioribus nulla tenebrositate opprimitur.Et tenebras, non que+ luce solis fugantur, sed que+ indeficientem obscuritatem habentes nulla claritate lucis perfringuntur; tenebras quoque, que+ erant super faciem abyssi et quas nondum illuminauerat, appellauit noctem.Nox quippe carens die ceca est, et dies a nocte segregata est et a cecitate noctis separata in claritate est.Sic Deus lucem a nocturnalibus tenebris separauit.Factum que est uespere et mane, dies unus.Nam factus est finis operis huius et inceptio ipsius claritas una in perfectione, quia cum uerbum Dei lucem fieri iussit, inceptio ipsius uelut mane fuit; perfectio autem illius quasi uespere, ubi completa apparuit.Et alio modo:XuIII. In principio creauit Deus celum et terram.Hoc considerandum sic est: In principio incipientis temporis, cum Deus per uerbum suum omnia crearet, creauit celum et terram, id est primam materiam, in qua omnis celestis et terrestris creatura per uerbum Dei processura latuit.Similiter Deus in creatione ecclesie+ fecit antequam eam construeret.Ipse incepit incipiens in principio, id est in filio suo, quem per auream portam uirginis in clausura pudicicie+ eius in mundum misit.Per ipsum omnia, scilicet celum et terra, creata sunt, sicut Iohannes Euangelista dilectus Dei dicit; atque eodem modo omnis iusticia celestis et terrestris in ipso facta est.Et quomodo est ipse principium, qui ante secula in patre natus est?Ante secula in patre spiritaliter, non carnaliter natus est; ipse autem | incarnatus inicium omnis iusticie+ existit, quia que+que iusticia, quam antiqui sancti ante natiuitatem eius habuerunt, in saluatione non uixit neque hominem in eam reduxit.Illa uero iusticia que+ in eo surrexit, scilicet baptismus et e+uangelium et unum Deum in nomine sancte+ Trinitatis credere, ipsa hominem in paradysum reducit.Quapropter ipse principium saluationis in opere suo est, ut Adam inicium perditionis in opere suo fuit.Et quemadmodum ipse uerbum illud est quod omnem creaturam produxit, quia omnia per ipsum facta sunt, sic etiam in humanitate sua principium omnis edificationis sancte+ ecclesie+ est.Quomodo? Ipse in predicatione prophetarum, qui eum uenturum esse predixerunt, quasi umbra erat, uelut etiam ab Abel usque ad natiuitatem ipsius filii Dei queque iusticia umbra e+cclesie+ fuit, que+ de latere Christi in sanguine eius orta est.Que+ per regenerationem spiritus et aque+, que+ numquam ante fuit nisi quantum Iohannes Baptista in umbra baptismi prenunciauit, in forma sua tunc pleniter apparuit, quoniam ipse Christus, qui ante natiuitatem suam quasi umbra a prophetis predictus erat, homo in carne apparuit, ut psalmista Dauid in spiritu meo dicit:XuIIII. Et erit tamquam lignum quod plantatum est secus decursus aquarum, quod fructum suum dabit in tempore suo.Hoc considerandum sic est: Filius Dei, qui per omnia uoluntatem patris sui secutus est, lignum salutis fuit, conceptus de Spiritu Sancto, de quo uiuentes aque+ fluunt, multum fructum sanctitatis dans cum discipulos suos ad ecclesiasticam doctrinam pleniter instruxit.Nam filius Dei secundum diuinitatem quasi radix in corde patris et uis diuinitatis fuit, et sic in uterum uirginis descendens plenum fructum per humanitatem suam protulit; quia sicut humor aque+ in uiriditate ligni est, ita filius Dei in patre usque ad predestinatum tempus humanitatis ipsius semper erat, cum cibus uite+ omnibus spiritalibus factus est.Celum etenim filium Dei tetigit, dum ipse in celo in sinu patris apparuit; et terra tetigit, dum in presepio iacuit; et aqua sensit, dum ipse supra mare ambulauit.Et licet illum populi corporaliter uiderent, Deum tamen esse non cognouerunt.XX. Terra autem erat inanis et uacua, et tenebre+ erant super faciem abyssi.Omnis populus, scilicet | Iudaicus et gentilis, qui super faciem abyssi, id est terram, habitabat, per irritationem spiritus sui inanis fidei et cecus et surdus in agnitione Dei fuit et uacuus a bonis operibus, quoniam ea secundum doctrinam altissimi filii non operabatur, donec ipse ad patrem ascendit.Et sic super terram, que+ facies abyssi est, tenebre+ infidelitatis erant, in qua homines Deum non cognoscentes quasi ceci uiuebant.Et spiritus Dei ferebatur super aquas.Post ascensionem Domini igneus Spiritus Sanctus super aquas, id est apostolos, ferebatur; quod caritas filii in uoluntate patris fecit; quia ut in creatione mundi ante alias creaturas aque+ orte+ sunt, sic etiam apostoli primi doctores pre aliis doctoribus e+cclesie+ fuerunt.Et ut etiam ab aquis illis, que+ in creatione mundi orte+ sunt, omnes aque+ profluunt, sic ab apostolis primis doctoribus omnes doctores e+cclesie+ propagati sunt, ut psalmista Dauid testificatur, dicens:XXI. uox Domini super aquas, Deus magestatis intonuit; uox Domini super aquas multas.Hoc considerandum sic est: uox primum sonat et uim uerbi in se habet, ita ut quecumque annuntiat scienter intelligantur.Itaque uox illius qui omnibus dominatur super aquas, id est super prophetas, uenit, cum eis multa secreta tam celestia quam terrena denudauit; et idem Dominus, Deus maiestatis existens, quia super omnia potens est, potenter intonuit, cum filium suum in mundum misit.Tunc quoque ille dominus omnium populorum Spiritum Sanctum super apostolos ceteros que credentes, qui in catholica fide multiplicati erant, misit, ita ut doctrina ipsorum totum orbem terre+ penetraret.In humana namque forma homines filium Dei aspiciebant; sed quomodo conceptus et natus fuisset nesciebant.Sed et uox aliquantum aliena est nec intelligibilis, uerbum autem notum et intelligibile est, per quod homo Deum maiestatis in fide cognoscit, qui prophetiam in hominem misit, quam aqua etiam significat; unde et dominus prophetarum in uocibus eorum cognoscitur.XXII. Dixit que Deus: Fiat lux.Et facta est lux.Loquutus est Deus per Spiritum Sanctum apostolis dicens: Estote ardens lumen, ueritatem in nomine sancte+ Trinitatis docentes.Qui statim Spiritu Sancto accensi clausuram, in qua inclusi erant, aperientes lumen unum facti sunt, in mundum cum doctrinis suis ita fulgentes.Et uidit Deus lucem quod esset bona, et diuisit lucem a tenebris.Appellauit que lucem | diem, et tenebras noctem.uidit Deus quoniam ipsi lumen utile mundo essent, et diuisit lumen, id est apostolos, a tenebris, scilicet ab infidelitate incredulorum; et appellauit lumen istud diem unum, qui per uerbum suum, quod filius eius est eis in carne loquens, mundo in predicatione eorum lucet; tenebras quoque, scilicet infidelitatem infidelium, appellauit noctem.Factum que est uespere et mane, dies unus.Infidelitate incredulorum quasi ad uesperas se declinare incipiente, factum est hoc uespere cum transitu suo et mane prime+ lucis, id est inicium fidei fidelium, dies unus: quod unica fides est, per quam unus Deus creditur, quia primus ortus in Abel bono fine in Christo consumatus est; et ideo uespere filium Dei cum opere saluationis sensit et tetigit, quod usque in finem mundi dies unus perseuerat, quia Abel quasi mane, et filius Dei quasi uesperum diei fuit.Et iterum alio modo:XXIII. In principio creauit Deus celum et terram.Hoc considerandum sic est: Dum ego Deus hominem quasi in principio cuiusdam creationis in bonis moribus formo, uiuentem scientiam boni et mali in illo creo, ita uidelicet ut malum deuitet et me patrem suum in bono imitetur, qui discretionem boni et mali ad similitudinem meam ipsi dedi ad hoc, ut cum scientia illa omnes creaturas discernat eas que cognoscens potestatem super eas post me habeat.Sed ipse homo per magnam uanitatem diabolo suadente me dimittens in lacrimabiles labores peccatorum cadit; quia in fragili natura Ade+ natus letam scientiam, que+ eum nullatenus uulneraret, relinquit.Attamen in anima sua habet quod in rectis suspiriis ad celestia desideria frequenter anhelat, quod quasi celum est; in carne autem habens quod terrena desideria semper requirit, quapropter de fragilitate, que+ sibi de Adam orta est, et de consilio insidiatoris diaboli, sine contagione peccati numquam esse potest, quod quasi terra est.Terra autem erat inanis et uacua, et tenebre+ erant super faciem abyssi.Homo, qui in moribus suis numquam stabilis esse potest, magna inanitas est et quasi fluctuatio maris semper inundat.Sed sicut in creatione mundi creatura post creaturam de prima materia ordinate processit, ita homo deberet per bona desideria de uirtute in uirtutem ascendere, ut eum in prima creatione institui.Nunc autem per consilium dia|boli bona desideria in magnam uanitatem, ut predictum est, subuertit, et in ipsa uanitate morum a bonis operibus libenter uacat.Quapropter tenebrosis factis, que+ ad prauos mores pertinent, circumdatus est, qui super corpus ita dominantur, ut qui facit peccatum seruus sit peccati.Et corpus quasi facies abyssi, anima autem uelut abyssus est; quia corpus uisibile et palpabile sicut facies abyssi, anima uero inuisibilis et inpalpabilis sicut abyssus terre+ existit.Et spiritus Dei ferebatur super aquas.Dum homo fidelis peccatis inplicatur, ad Deum aliquando suspirat.Quomodo? Ex conpunctione, que+ de gratia Spiritus Sancti in ipso surgit, humores lacrimarum profert, quia omne bonum opus suspiria precedere debent.Et sicut in prima creatione aque+, pre aliis creaturis de exspiratione spiritus Dei prolate+, sunt Spiritui Sancto in significatione specialiter adiuncte+, ita etiam ipse Spiritus Sanctus ante inceptionem bonorum operum humorem lacrimarum de corde hominis producit.Dixit que Deus: Fiat lux.Et facta est lux.Deus in admonitione Spiritus Sancti dicit: Nunc edificatio bonorum operum post conpunctionem cordis in homine isto fiat, et uiriditas fructus in eo producatur, unde lux in anima ipsius fiat.Tunc homo cum tristitia penitentie+ in luce bonorum operum surgit.Quomodo? De illicitis desideriis uoluptatum carnis seipsum restaurans malum que sibi abstrahens incipit in illa nouitate lucis operari, quam prius non agnouit, dum in illecebrosis desideriis carnis dormiret; et sic in inicio opus ipsius lucidum fit.Et uidit Deus lucem quod esset bona, et diuisit lucem a tenebris.Appellauit que lucem diem, et tenebras noctem.Cum ergo Deus hominem illum bonum operari incipientem et domum eius ita fulgentem uiderit, sciens et uidens inicium boni in eo, amando et amplectendo eum inspicit.Et in eodem inicio illa lucida opera a contagione tenebrosorum factorum, que+ ad tormenta pertinent, separat; et hoc diuisio illa est, quod Deus bonum in homine illo uidens malum ab eo remouet; lucida quoque opera in seipso diem saluationis nominat, quia in ipsis bonis operibus animas ad se de perditione, que+ in Adam fuit, reuocat, contraria opera noctem perditionis uocans, que+ se in diabolo patre homicidii erexit.Factum que est | uespere et mane; dies unus.Sic in homine illo uespertina illa consuetudo mali operis cum inicio inceptionis bonorum operum quasi in mane unius uirtutis dies unus fit, quia relinquens malum bono se adiunxit, eo quod conpunctio prima uirtus lucis sit.XXIIII. Dixit quoque Deus: Fiat firmamentum in medio aquarum, et diuidat aquas ab aquis.Hoc considerandum sic est: Deus, qui inextinguibilis lux est, per ardens uerbum suum firmamentum fieri precepit, scilicet hanc uolubilitatem, que+ superioribus signis ita firmata est, ut labi non possit; et illam in medio aquarum posuit, sic separando aquas ab aquis.Aquas enim que+ in altitudinem sicut mons ascendebant ita continuit, ut quemadmodum nec mons de altitudine sua descendit, sic nec ille+ quoquam declinent, nisi secundum quod eas posuit, congregans sicut in utrem aquas maris, qui firmamentum est.Ponens etiam in thesauris abyssos, qui terra sunt, quoniam terra thesaurus in ipsa uiuentium est, sicut et Deus in archa Noe+ designauit, quam in medio aquarum sustentauit, cum in illa creaturas clausas teneret.Isto modo inter segregatas aquas Deus firmamentum posuit, quatinus aquas ab aquis diuideret.Deus namque hanc diuisionem antequam firmamentum illuminasset fecit, illud que nondum illuminatum in loco suo absque circumuolutione stetit, expectans quando a creatore suo illuminaretur; quia omnis creatura primum radix existens, postea pariendo multiplicatur, uelut et hiemps radicem, estas autem floriditatem uiriditatis tenet.Sic Deus creaturas terre+ cum circulo suo signauit, quas deinde secundum naturas suas uiuificauit; et solum hominem spiramine suo inspirauit, reliquas uero creaturas erio flatu uiuificauit, qui cum nube pertransit.Et fecit Deus firmamentum, diuisit que aquas que+ erant sub firmamento ab his que+ erant super firmamentum.Et factum est ita.Deus firmamentum in diuisionem aquarum illarum, que+ subter et super illud erant, posuit, et sic firmamentum apparuit.uocauit que Deus firmamentum celum, quoniam que+que res que+ aliam sustentat iuste firmamentum illius uocatur.Ideo etiam firmamentum celum | nominauit, quoniam omnia excellit et gloriam ipsius semper narrat; quod dum homo inspicit, plene cognoscere non potest quid sit, quia et homo Deum perfecte non cognoscit, quem tamen in fide uidet.Celum autem, quod habitaculum Dei est, homo non uidebit nisi prius spiritalis totus efficiatur, quoniam sensus et scientiam illius precellit.Quapropter et propheta dicit: Celi enarrant gloriam Dei, et opera manuum eius annunciat firmamentum.Hoc considerandum sic est: Omnia instrumenta firmamenti iuste celi dicuntur, quoniam Deus ea per se solum posuit nec scientia ullius creature+ indiguit, quia nullus est qui sensu suo diffinire possit qualiter illa fecerit.unde et he+c enarrant miracula Dei, que+ per ipsum in firmamento uelut in speculo signata sunt, ita ut sol diuinitatem, luna uero humanitatem filii Dei ostendant et stelle+ reliqua secreta ipsius demonstrent; et isto modo Deo, qui Deus et homo est, tam innumerabilis turba fidelium adheret, ut eam nemo dinumerare ualeat, quoniam et ipse innumerabilis in gloria sua existit.Hominem quoque, qui opus manuum Dei est, in lucido officio suo annunciat firmamentum, quia secundum illud edificatus est.Quapropter et hominem manifestat, ubi signa ipsius in se aperte portat.Et factum est uespere et mane, dies secundus; quoniam Deus opus suum in firmamento eodem studio finiuit quo et incepit, quia omnia opera sua in equitate disponit.Item alio modo:XXu. Dixit quoque Deus: Fiat firmamentum in medio aquarum, et diuidat aquas ab aquis.Hoc considerandum sic est: Dixit Deus: Fiat firmamentum fidei in medio infidelium populorum, qui intelligant predicationem apostolorum et qui etiam cum illis uerba eorum uoluntarie percipiant; et diuidat aquas, id est fideles, ab aquis, scilicet incredulis Iudeis et paganis, ut filius meus ad Iudeos dixit: Auferetur a uobis regnum Dei, et dabitur genti facienti fructus eius.Hoc considerandum sic est: uos, qui infideles estis, hereditatem uestram per infidelitatem perdidistis.Quapropter iusto Dei iudicio auferetur a uobis regnum in quo cum Deo regnare debuistis, et dabitur illis qui, peccata sua deserentes, proferunt fructus, per quos regnum Dei glorificatur.Nam magna | duricia in cordibus infidelium est, qui non secundum scientiam boni, sed secundum illicita desideria cordium suorum operantur.Racionalitas enim materia scientie+ boni et mali est, et quasi faber edificando et destruendo existit.Nam qui diem fidei diligit, domum suam in celesti Ierusalem edificat; qui autem illam repudiat, domum suam ab honore et a beatitudine superne+ hereditatis destruit; et quoniam idem omnia que+ facit in noxiali pomo secundum concupiscentias suas operatur, opera eius obscura sunt, quia in tenebris fiunt, lucem fugiendo.Increduli itaque ueram lucem, id est filium Dei, reprobauerunt nec eum uidere nec opera ipsius facere uolebant, et ideo etiam hereditatem suam perdiderunt; illi autem qui eum bona fide susceperunt et precepta ipsius compleuerunt, dote sanguinis eius celeste regnum adepti sunt.Et fecit Deus firmamentum, diuisit que aquas que+ erant sub firmamento ab his que+ erant super firmamentum.Et factum est ita.Deus firmamentum fidelium auditorum in predicatione apostolorum fecit, et diuisit aquas, id est infideles populos, qui in terrenis rebus cum idolis et his similibus sub firmamento fuerant, ab hominibus illis qui super firmamentum, id est super Christum erant.uocauit que Deus firmamentum celum.Per quod intelligitur fides, quia ipsa firma et magna ciuitas cum celestibus operibus est.Quomodo? Ipsa ciuitas omnis e+cclesiastici ordinis est et uictoriosissimum certamen contra incredulitatem omnium incredulorum.Et factum est uespere et mane, dies secundus.Facta est illa finitio infidelium cordium cum ortu firmamenti illius diei, scilicet recte+ fidei, dies secundus; quod quasi in secunda luce fidei est in Christum credere.XXuI. Quod autem hic dictum non est: Et uidit Deus quod esset bonum, hoc est quod hoc igneum opus fidei et cetere+ uirtutes nondum in opere surrexerant, sed tantum in auditu populorum illis eas in gustu operis nondum gustantibus se formauerunt.Et sicut homo quis cibus bonus sit nisi per gustum nescit, sic homines opera fidei operando nondum gustabant, sed quasi in umbra auditus ea tantum audiebant.Itaque sicut firmamentum super orbem terre+ sine splendore solis, lune+ ac stellarum | adhuc erat, sic etiam tunc quasi in secunda luce fidei ipsa fides sine lucido opere iuste constitutarum ordinationum manebat, ita ut illi homines fidem tantum quasi in umbratione perciperent.Et iterum alio modo:XXuII. Dixit quoque Deus: Fiat firmamentum in medio aquarum, et diuidat aquas ab aquis.Hoc considerandum sic est: Deus in dilatatione cordis homini interdum loquitur.Quomodo? In dulcedine Spiritus Sancti, quia in homine ipso locus domus sue+ fulget.Et deinde instrumenta uirtutum ad tutelam operis illius quod incipiebat in eo facit, ita ut homini illi nulla necessaria ullius uirtutis desint, sicut etiam in celo et in terra fecit, ubi nulle+ creature+ homini necessarie+ desunt.Dicente igitur Deo fit firmamentum, quod discretio est in diuersitate spiritalium et carnalium hominum, in eo quod homo celeste desiderium et necessariam curam carnis habere debet; scilicet ut in his rebus cum discretione ita detineatur, ne exaltatio ruine+ per bona opera in illo edificetur, et etiam ne de aliena instantia diuersorum morum corrumpatur; sed interdum cum suspiriis oret, in alia hora bonis operibus occupetur, alia autem uice necessaria carni, ne deficiat, prouideat.Et que+cumque dona Sancti Spiritus habuerit, illa cum discretione frequenter reedificet, et ita semper exercendis uirtutibus pro modo earum insistat, ut per has feruentibus suspiriis ad celum anhelet et cure+ carnis nonnisi ex necessitate deseruiat.In his quoque muneribus Spiritus Sancti uana gloria, quam Deus omnino abicit, effugetur, quia homo eam pro Deo seipsum honorans habet et radicem boni unam post aliam eradicat.unde semper instabilis manens in uno loco nullo modo stare ualet, et super talem requiescere gratia Spiritus Sancti non potest.Et fecit Deus firmamentum, diuisit que aquas que+ erant sub firmamento ab his que+ erant super firmamentum.Et factum est ita.Nunc quoque facit Deus omnia instrumenta uirtutum in homine cum discretione, quam in exspiratione Spiritus Sancti constituit, propterea ut ipse homo omnia instrumenta he+c, que+ Deus utilia esse uidet, in seipso discernat, ita ne ulla uirtus quam incipit per uagationem mentis dimergatur.Et sic Deus terrenas necessitates et celestes uirtutes diuidit, quas Spiritus Sanctus irrigat et que+ celestibus | semper adherent, quatinus homo cum eis ad contemplatiuam uitam semper anhelet.Has quoque uirtutes discretio continet, quasi ancilla que+ dominam suam seruitio suo obtinet, quia in terrenis rebus, que+ carni assunt et que+ discretioni subiacent, ipsa domina ancilla carere non uult.Sic discretio firmamentum est, terrena, id est actiuam uitam, sub se, celestia autem, id est contemplatiuam uitam, super se habens; quibus ipsa scala est, in qua mentes hominum per bona opera ad celum ascendunt et in qua etiam propter necessitatem carnis ad terram descendunt; uelut Maria et Marta diuersa seruitia Deo exhibuerunt, cui tamen utrumque placuit, quia ipse constitutor utriusque uite+ est.Sic que firmamentum uirtutis inter utramque uitam fit, cum ipse homo sibimetipsi discretionem facit, ita ut celestia atque terrestria suo statuto modo recte habeat sicut ea Deus constituit.uocauit que Deus firmamentum celum.Et Deus per inspirationem Spiritus Sancti in homine discretionem celum uocat, que+ uere certissima significatio celi est; quia ut firmamentum omnia ornamenta, que+ mundum illuminant et regunt atque continent, in se habet, ita discretio omnia instrumenta uirtutum, que+ a Deo procedunt, quibus corpus et anima regitur, obtinet; et sic que+ intrinsecus latent non deficiunt, et que+ extrinsecus sunt per iactantiam non obscurantur.Et factum est uespere et mane, dies secundus.Sic etiam in homine illo fit, qui ipse in bona consuetudine uespertinus est, cum omnia opera sua in discretione perficit.Nam Deus in inicio omnium uirtutum finem earum preuidet, quoniam ipsas se tangentes sentit; et etiam in fine inicium earum approbat, quia bonum inicium non prodest, nisi etiam bonus finis sequatur, ut filius meus in euangelio de sponso loquitur, qui ad fatuas uirgines dixit:XXuIII. Amen, amen.dico uobis: Nescio uos.Hoc considerandum sic est: Ego qui sum certissime dico uobis, qui propter gustum carnis secundum concupiscentias uestras operantes ex toto extincti estis: Nescio uos, quia me cognoscendo ita non tangitis, ut uirtutes iustorum operum, quas bone+ scientie+ uestre+ proposui, faciatis, nec eas a me petatis.Anime+ etiam uestre+ suspiria sua prohibetis, illam ad hoc cogentes, ut uoluntatem carnis perficiat et nullum | auxilium a me que+rat.Quis enim potest illi respondere, cuius uox et uerba non audiuntur? Nullus.uos enim nullum clamorem ad me dirigitis.Et quod donum illi dabitur, qui nec aliquid querit nec postulat, sed qui muta uoce donum fugit?uere nullum.Itaque uos a me nihil postulatis.Nam illos qui cum suspirio anime+ ad me non clamant et me corde et mente non adtendunt, utpote mei oblitos, quasi scientiam eis non dederim, nescio, et ob hoc maxime, quia per iniqua opera me irritant.Nam propter ociositatem fatuitatis sue+ ad me non respiciunt et discretionem uirtuosarum mentium, que+ de Spiritu Sancto accenduntur, propter amplexionem carnis repudiant.unde et ab oculis meis exclusi sunt.unum enim eligunt et aliud abiciunt, quia terram cum uiriditate sua apprehendunt et celum propter uoluptates suas negligunt; sola uoce pulsant, sine opere ingredi uolunt; sed idcirco porta eis aperiri non poterit.Omnes namque uirtutes per celestia et per terrestria discerni possunt, quia homo in terra ambulat et celum suspicit, ac in his duobus eum eligere oportet quid secundum Deum diligat et quid odio habeat; ita ut in bono ad celestia tendat et a malo se auertat.Sic utique dicitur Deo ignotum uniuscuiusque hominis inicium, cuius etiam finem ipse non approbat.Et ut in fine mundi, qui multo utilior inicio ipsius est, saluatio in filio meo surrexit, quia in ipso inicio perditio, in ipso autem fine saluatio processit, ita etiam bonus finis multo utilior quam bonum inicium est.Tali modo discretio secunda lux boni operis ut dies secundus est.XXuIIII. Quod autem hic dictum non est: Et uidit Deus quod esset bonum, hoc est quod discretio officium aliarum uirtutum est, non operando, sed ceteris uirtutibus ministrando, ut etiam firmamentum, quod sustentaculum illorum est, per que+ uoluitur, alias operantes creaturas ipsis obsequium existendo continet; que+ propter seruitium hominis operarie+ nominantur, quoniam per illud singula opera sua die ac nocte operantur.Et ut etiam idem firmamentum unumquodque quod ei inpositum est sustentans illi locum dat, ita discretio per opus ut cetere+ uirtutes, que+ ab opere operatrices nominate+ sunt, operatrix non est, sed tantum | aliarum uirtutum sustentaculum.XXX. Dixit uero Deus: Congregentur aque+, que+ sub celo sunt, in locum unum, et appareat arida.Factum que est ita.Hoc considerandum sic est: Per uerbum, quod inextinguibile est, confluxerunt aque+ que+ sub firmamento remanserant in locum unum, quatinus terra appareret, ne eis cooperta inanisceret; et hoc antequam firmamentum illuminaretur factum est ita, ut illud stellis elucidatum, plateis aquarum, que+ terra sunt, ab aquis segregatis, luceret.Et uocauit Deus aridam terram, que+ mater omnium germinantium in terra est, quia et primus homo ex ipsa factus est; congregationes que aquarum appellauit maria, ex quibus aque+ fluunt quasi ab eis generentur.Et uidit Deus quod esset bonum; et ait: Germinet terra herbam uirentem et facientem semen, et lignum pomiferum faciens fructum iuxta genus suum, cuius semen in semetipso sit super terram.Et factum est ita.uidit Deus quia omne quod fecerat recte et bene ad officium suum positum erat; ac per uiuens uerbum suum precepit, ut ad germinandum florentem herbam materna terra uiresceret, facientem quoque semen, quatinus in semine suo multiplicaretur, per quod iterum renasceretur; quoniam omne germen semen in se habet, ne in natura sua deficiat.Iussit etiam ut germinaret lignum fructiferum, faciens fructum ad uescendum; in natura sua semen in semetipso habens, quo iterum germinet cum super terram ceciderit.Et sic adimpletum est, quemadmodum cum seruus leto animo precepta domini sui perficit, cum paterfamilias illum uocans ei negotia sua committit et quid de unoquoque faciat ipsi indicat; quia et terra cum gaudio ad iussa domini sui mouebatur illa in omnibus adimplendo.Et protulit terra herbam uirentem et afferentem semen iuxta genus suum, lignum que faciens fructum et habens unumquodque sementem secundum speciem suam; quoniam ut Deus precipiebat protulit materna terra uiriditatem herbarum semen suum in se habentium, uiriditatem que lignorum congruentem fructum proferentium et in semine suo renascentium; quia dum semina istorum in terram cadunt, secundum speciem formationis sue+ iterum alia resurgunt.Et uidit Deus quod esset bonum, ut omnia he+c que+ homini necessaria erant, quem facturus fuerat, | ita procederent, ne in sequenti necessitate hominis deficerent.Factum que est uespere et mane, dies tercius; scilicet finis et inicium quibus completur tercium opus, quoniam Deus prefata tria opera cum circulo scientie+ sue+ perfecerat, que+ nondum cum circuitu luminarium illustrata fuerant.Nam sicut ignis silet antequam flatu uenti excitetur, sed flatu uenti excitatus flagrat, ita opus Dei in prescientia ipsius siluit antequam prodiret, sed uirtute uiuentis uerbi excitatum in forma sua apparuit.unde etiam inspiratione mea scriptum est:XXXI. Tacui semper, silui, paciens fui; sicut pariens loquar.Hoc considerandum sic est.Ego prophetia prophetarum Spiritu Sancto imbuta tacui in pacientia, silui in mansuetudine; sicut pariens post dolorem suum loquar.Nam ante incarnationem filii Dei uelut muta tacui, ita ut secreta ipsius in me silenter continerem, nec ea in aperto protuli, quemadmodum ignis flammam in se continet, que+ non per se, sed a uento mouetur; sed nunc post dolorem illum, quem idem filius Dei secundum carnem in cruce passus est, sicut pariens dolore abiecto loquar, ea scilicet que+ prius occultaueram in gaudio aperte proferens.Prophete+ etenim uoces suas silenter comprimebant, quoniam que+ scientia locutionis eorum esset pleniter nesciebant.unde et apud semetipsos dicebant: O o o, pleniter non uidemus que+ loquimur; scimus tamen quod Deus illa temporibus suis manifestabit.Et sic pacienter sustinebant, scientie+ Dei illa committentes.Deus autem ad ministerium operis sui, quod ad imaginem suam fecerat, illa postmodum illuminauit, uelut mater post partum letatur, cum infantem uiderit quem de se genuit, ad ipsum suspirando dicens: Hic est filius meus.Sic etiam summus pater de filio suo loquitur: Ego hodie genui te.Quod hodie eternitas illa est, in qua secundum diuinitatem patri semper equalis est, post cuius incarnationem prophetia in sanctis aperte flagrabat, qui propheciam prophetarum exponendo palam loquebantur; sicut et Deus firmamentum lucentibus luminaribus illuminauit.Alio modo:XXXII. Dixit uero Deus: Congregentur aque+, que+ sub celo sunt, in locum unum, et appareat arida.Factum que est ita.Hoc considerandum sic est: Deus populos Christianorum congregauit, qui inter paganos cum preliis et doloribus inpugnati in diuersis locis erant, et eos in unam ecclesiam tulit; et sic ipsi terra uiuentium apparuerunt, sicut propheta dicit: | Credo uidere bona Domini in terra uiuentium.Hoc considerandum sic est: Ego, qui Deum sequi studeo cum ea que+ bona sunt operor, credo nec dubito quin uisurus sim bona illa que+ dominatoris omnium sunt, in terra illa in qua beati uiuunt, nulla pericula mortis amodo metuentes.uerbum quoque Dei dormientes mentes hominum excitat illos que in uera uisione fidei uidere facit; ita ut qui in infidelitate inarata terra prius erant, hos postmodum gratia Spiritus Sancti cum aratro fidei euertat.Eos etiam terram uiuentium parat, que+ omni fructifera uiriditate florens plenum fructum profert, sicut et prophete+ uirginem filium Dei parituram dicebant, qui terram dormientem aratro uere+ fidei in sanctis suis suscitat; ita ut ipsi fluens aqua de uiuente aqua Spiritus Sancti fluant.Atque hoc in precepto Dei ita factum est, ut Deus uoluit.Et uocauit Deus aridam terram, congregationes que aquarum appellauit maria.Itaque Deus Isrel ecclesiam promissam terram fluentem lac et mel nominauit, quia ipsa et dulcedo et candor celestis regni est, quod cum fide et confessione Dei patris in Christiano populo effulsit, ita ut idem populus Deum in uera Trinitate, quam Iudei percipere noluerunt, confiteretur.Ista etiam e+cclesia ab aquis, scilicet apostolis, congregata mare nominatur, quia inimicicie+ diabolice pugne+ contra animas et tempestates malorum Christianorum et paganorum contra corpora in magnis periculis in ecclesia inundant, eam opprimere uolentes, nisi Deus eos liberet, qui nauta et remex suorum semper est; quia nullus Christianus celestem Ierusalem intrare potest, nisi tempestates illas Deo adiuuante pertransierit.Et e+cclesia etiam hoc ipsum mare est, quod Iohannes Euangelista ut uitreum mare mixtum cum igne uidit, ut in Apokalipsi dicit: Et uidi tamquam mare uitreum mixtum cum igne, et eos qui uicerunt bestiam et imaginem illius et numerum nominis eius stantes supra mare uitreum, habentes cytharas Dei et cantantes canticum Moysi serui Dei et canticum agni.Hoc considerandum sic est: Ego, cui secreta Dei demonstrata sunt, uidi interioribus oculis e+cclesiam, quam Deus de communi populo Iudeorum et paganorum uocauit, in fide puram necnon et multis tribulationibus concussam, ubi fideles per Spiritum Sanctum accensi uiuum Deum in uera fide cognoscebant et inspiciebant; quia fides uelut umbra diuinitatis est, quam mortalis homo perfecte uidere non potest.Et umbra formam que+ non uidetur demonstrat, sicut et circinus formam nondum for|matam signat; quemadmodum et filius Dei Philippo patrem desideranti uidere dicit, quod ille qui uidet eum uideat et patrem suum.Sancta enim diuinitas in humanitate latuit et per doctrinam, qua totum mundum illustrauerat, mundo illuxit, sicut et aqua terram, que+ uelut corpus ipsius est, totam perfundit et ad refectionem omnis creature+ fructiferam facit; quia etiam ut Deus a celestibus spiritibus uidetur, sic quoque uoluit ut a creatura in humana natura conspiceretur.Sed et illos attendi, qui superauerunt antiquum serpentem ac membra ipsius et numerum angelici exercitus eius, quoniam locus et numerus eorundem cadentium spirituum per hominem implebitur, quem diabolus per inuidiam de paradyso seduxerat; adtendi, inquam, stantes in altitudine e+cclesie+, dum carnem suam mortificarent cum sanctis operibus et cum signis, quibus undique in laude Dei uolabant.Et etiam habebant laudem illam, que+ ex precepto Dei scripta est et quam Deus per creaturas constituit; quia sicut celestis Ierusalem ex impolitis lapidibus, qui in terrenis iacebant, primitus fundata exstitit, ita et uetus lex, spiritalia in se occultans, tandem spiritalia intelligere incepit, per que+ muri eiusdem ciuitatis postea edificabantur.Cantabant quoque canticum Moysi in similitudine cantoris, qui presentia et futura cantat, que+ tamen ei ignota et aliena sunt, excepto quod tantum ad ipsa suspirat, sicut et Moyses cum ueteri lege quasi uox erat, in qua uerbum, scilicet humanitas saluatoris, latuit; qui scilicet Moyses omnia mirabilia incarnationis eiusdem filii Dei significanter scripsit quemadmodum Deus eum docuit.Ipsi etiam cantabant canticum agni, quod in ordine uirginum est, que+ agnum Dei in fide habent, desponsationem carnis postponentes eum que in dilectione intuentes uelut ipsum presentem habeant, quem in carne non uident.Quapropter et ipsis ualde iocundum est, quod summo regi desponsate+ sunt et quod cum iubilatione laudis ipsi cantant, quia etiam ad alienam uitam cum suspirio anime+ semper anhelant et omnem sollicitudinem suam Deo commendant, uoce et opere eum laudantes.XXXIII. Et uidit Deus quod esset bonum; et ait: Germinet terra herbam uirentem et facientem semen, et lignum pomiferum faciens fructum iuxta genus suum, cuius semen in semetipso sit super terram.Et factum est ita.uiuens terra e+cclesia est, fructum iusticie+ cum doctrina apostolorum | pariens, sicut ipsi filiis suis in inicio predicauerunt, ut quasi herba in uiriditate recte+ fidei essent, quam in semine uerborum Dei percepissent; et ut etiam fructifere+ arbores secundum legem Dei fierent, ita ut in semine eorum fornicationes et adulteria non perpetrarentur, sed in recta natiuitate filios super terram parerent.Et factum est ita, quia in sono apostolorum fidem suscepit ecclesia et unaque+que constitutio populorum recte+ legi subiecta est.Et protulit terra herbam uirentem et afferentem semen iuxta genus suum, lignum que faciens fructum et habens unumquodque sementem secundum speciem suam.Ecclesia, que+ est terra uiuentium, fructum bonorum operum in uiriditate fidei protulit et afferentem semen uerbi Dei et fructum, ita ut etiam filii eius, siue diuites siue pauperes, siue maiores natu siue minores, rectum coniugium secundum formas suas exercerent.Et uidit Deus quod esset bonum.Et istud ante Deum bonum erat.Factum que est uespere et mane, dies tercius.Tunc diuisio sparsionis Christiani populi, que+ ex preliis infidelium et doloribus, quos ei propter rectam fidem inferebant, facta est, quasi per uesperum se declinare cepit ad mane illius diei, scilicet stabilis fidei, in qua Christiani constitutam legem acceperunt, per quam scirent quid eis in eadem lege Dei faciendum esset; et hoc factum quasi dies tercius cum tercia luce recte+ fidei est.Et iterum alio modo:XXXIIII. Dixit uero Deus: Congregentur aque+, que+ sub celo sunt, in locum unum, et appareat arida.Factum que est ita.Hoc considerandum sic est: Deus in conpunctione cordis hominis dicit, ut omnes necessitates corporis, que+ discretioni subiacent, in placidum locum unius usus congregentur.Quomodo? ut homo in epulis aut in ebrietate aut in illecebrosis ornamentis uestimentorum aut in tortuosa mente superfluus non sit, in omnibus his sibimetipsi gloriam requirens, sed necessitas corporis ibi tantummodo appareat.Quomodo? ut corpus ita modice pascatur, ut eo recte refecto anima gaudium habere possit, et ut iusta itinera cum illo habeat, ita ut de nimia abstinentia in precipicium non prosternatur et ne etiam de superfluitate predicte+ inmoderationis prematur.Et sic in homine omnia he+c per admonitionem Spiritus Sancti fiunt, quam ipse in hilaritate mentis suscepit.Et uocauit Deus aridam terram, congregationes que aquarum appellauit maria.Et Deus cum eadem ad|monitione homini illi per sanctam humilitatem insistit, ita ut seipsum miseram aridam que terram propter diuersas necessitates corporis sui nominet.unde etiam propter seculares res, que+ in ipsis necessitatibus latent, suspiria habet, seipsum ut fluctuationem maris existimans, et ob hoc etiam in humilitate se deprimens, quasi spiritali gaudio indignus sit.Et uidit Deus quod esset bonum; et ait: Germinet terra herbam uirentem et facientem semen, et lignum pomiferum faciens fructum iuxta genus suum, cuius semen in semetipso sit super terram.Et factum est ita.Deus, in amplexione dulcis ac profunde+ humilitatis uidens quod homo seipsum propter terrena despiciat, que+ de fragilitate sua sine contagione esse non possunt, per admonitionem Spiritus Sancti ait: Quia homo conpunctionem cordis et discretionem boni et mali suscepit, et seipsum terram esse cognoscens sancte+ humilitati prostratum subiecit, nunc in uiriditate uirtutum diligenter germinet; ita ut in cogitationibus et operibus suis carnalibus desideriis non succumbat, quia ipse in corpore suo sucum habet, qui eum ad hoc semper allicit, ut in operibus suis peccare incipiat.Et he+c bona opera in consuetudine habens semen faciat, uidelicet ut secundum uerba doctorum se corrigens a predictis desideriis se abstrahat et deinde ad fortiores uirtutes, fructus facientes secundum doctrinam magistrorum, ascendat.Quomodo? Homo a doctoribus quid bonum quid ue malum sit scrutari debet, et secundum doctrinam eorum faciat, ita ut instrumenta uirtutum illarum quas incepit hoc semen uerbi Dei in semetipsis habeant, et illud super terram, scilicet super hominem, sit; sic que fiet ut quod de ammonitione Dei ardenter suscepit, ex amore Dei in ipso perficiatur.Et protulit terra herbam uirentem et afferentem semen iuxta genus suum, lignum que faciens fructum et habens unumquodque sementem secundum speciem suam.Homo a Spiritu Sancto interius doctus, tunc de corde suo uiriditatem abstinentie+, delectationes carnis cohercendo, et uerbum correptionis profert, quando in se secundum magistrationem, qua seipsum constringit, ad Deum semper anhelat.Nam unaqueque uirtus arida est, si uerbo correptionis | intra hominem non radicat, ut saluator in euangelio ait: Aliud cecidit supra petram et natum aruit, quia non habebat humorem.Hoc considerandum sic est: Semen uerborum doctrine+ Spiritus Sancti in terram seminatur, quatinus homo per illud in anima pascatur.Sed quoniam multimoda dona Spiritus Sancti sunt, aliud cadit supra dura corda incredulorum hominum, ita ut illi hoc interdum quasi gementes percipiant; sed tamen fructum pietatis non proferunt, quia humore lenitatis carent; quemadmodum nec terra, cum sine humore infecunda ad fructus existit, fructum utilitatis affert.Deus enim creaturas ad intellectum hominis creauit, quatinus in illis utilia eligeret et inutilia reprobaret; sicut et terra, ubi humore perfusa mollis est, fructum facit, ubi uero absque humore dura et lapidea existit, fructum afferre non potest.Nam homo in scientia boni terra bona et delicata notatur, in scientia autem mali terra dura et lapidea intelligitur; ita ut ros Spiritus Sancti super illos, qui cum delectatione spiritalis uite+ bona opera operantur, ad plurimum fructum fundatur, et illi, qui per gustum carnis que+que peccata uoluptatis ad se colligunt, per duriciam cordis ut petrosa terra infructuosi permaneant, quoniam sucus bone+ uoluntatis in ipsis exaruit.Et quomodo uirtus intra hominem uerbo correptionis radicabit?ut ipse uerbo cordis sui se constringat, cum quo contra uicia pugnare debet.Et sic altas uirtutes, quibus se per doctrinam maiorum instruit, perficiet, ita scilicet ut intelligat qualiter cum timore se constringere et a malo per abstinentiam recedere debeat; quia homo qui in delectatione a prauis operibus se abstinet maioris uirtutis est quam ille, qui non delectatus opera carnis sue+ deuitat.Et sic homo per uerba doctorum que+que sapienter perficiens in semetipso fructum secundum exemplum quo doctus est proferet, et uerba eorum contra se cum correptione uerborum suorum habebit.Et uidit Deus quod esset bonum.Predicte+ cause+ Deum ita tangunt, ut eas acceptando sciat et uideat quia homo, seipsum restaurans de instabilitate que+ sibi in ruina Ade+ orta est et quam malam esse nouit, humiliter surrexit; et hoc ualde bonum est, quia Deo tunc reuiuiscit, dum ad eum peruenire desiderat.Factum que est | uespere et mane, dies tercius.Et ita fiet hoc uespere, scilicet bonus finis, cum inicio bonum incipientis dies tercius, ut predictum est, in hoc quod homo seipsum a malis operibus constringit, facta tercia uirtute boni operis, que+ humilitas est.XXXu. Dixit autem Deus: Fiant luminaria in firmamento celi, et diuidant diem et noctem, et sint in signa, et tempora, et dies, et annos, et luceant in firmamento celi, et illuminent terram.Et factum est ita.Hoc considerandum sic est: Per diuinam iussionem illuminatio firmamenti opus Dei pulcrum et gloriosum ostendebat, ut etiam anima corpus pulcrum et gloriosum faciet; quod, licet post transitum illius propter primam conceptionem in putredine feteat, tamen sicut et superiora inmutabitur, cum ipse homo denuo resuscitabitur.Et officia luminarium istorum Deus constituit et diuisit in diem et noctem, quia in his duabus diuisionibus, uidelicet in die et in nocte, omnis dispositio necessitatis hominis pendet; quatinus ille cum racionalitate per signa eorundem luminarium cognoscat que+ creatura illa et illa sit, et quomodo tempora dierum, noctium et annorum per singula he+c signa nominentur; atque ut ipsa luminaria in firmamento elucidata uideantur, illuminantia terram et ea que+ in ipsa sunt.Omnia que he+c ita constituta sunt, ut ea Deus apparere iussit.Fecit que Deus duo magna luminaria: luminare maius, ut preesset diei, et luminare minus, ut preesset nocti.Et stellas.Et posuit eas in firmamento celi, ut lucerent super terram, et preessent diei et nocti, et diuiderent lucem ac tenebras.Deus per uerbum suum he+c duo magna luminaria lucide illuminauit, maius scilicet in die, minus uero in nocte; quorum alterum in ordine suo stat nec crescit nec minuitur, alterum per signa firmamenti crescit et defectum accipit.In his quoque duobus luminaribus Deus quomodo opus suum, quod homo est, in duabus naturis perficeret preuidit.unde et ille in bona scientia celestis, et in mala scientia terrenus est.Bona enim scientia ex Deo celestis est, nec ullus racionali anime+ abstrahere potest, quin per bonam scientiam reptilia terre+ male+ scientie+ assimilata precellat, que+ de terra roborata in nocte super ea audacius | reptant et in sordibus gaudent.Mala uero scientia, cum in sordibus peccatorum est, bone+ scientie+ subiacet eam que iustam cognoscit, quamuis ipsam abhorreat.Sed bona scientia fortissimum bellatorem male+ scientie+ resistere facit illum que, si ceciderit, per penitentiam erigit et ne in gustum peccati recurrat premunire non desinit; quoniam bona scientia ut dies, mala autem ut nox est.Quapropter et ista in malo delectatur malum que perficit, cum delectatio peccatum precedit; atque per has duas scientias omnis homo mundas et inmundas res cognoscit.Dies namque noctem scit et ab ea secedit, nox uero diem nouit et ab illa fugit; eodem que modo bona scientia a mala declinat, mala quoque a bona se separat, quoniam altera alteram abhorret.Sic homo celestis et terrestris est, quia, cum celum in primo casu angeli motum est, Deus cum uili natura terre+ illud reparauit; atque hoc modo terra fundamentum celi est, celum que cum maioribus miraculis quam in primo angelo fuisset super terram edificatum est, quoniam homo de terra factus plenum opus Dei est.Stelle+ quoque de luna, ut flamma de igne, flagrant et per totum firmamentum lucenti lumine infuse+ sunt, uelut si flamma per cribrum luceat, et sic totam terram illuminant; atque ut posite+ sunt usque ad nouissimum diem perstabunt.Ipse+ etiam in defectu lune+ lucidiores quam in augmento illius uidentur, quia in augmento eius pre fortitudine serenitatis ipsius perfecte uideri non possunt, soli que occurrunt diem ostendentes et lune+ subueniunt noctem illuminantes; et sic diuidunt lucem a tenebris, ubi diem et noctem cum ministerio suo ostendunt.Et uidit Deus quod esset bonum, scilicet approbans quod per spirantem speram luminis opus suum plenum et ad ministerium paratum et elegans esset tenebris effugatis.Et factum est uespere et mane, dies quartus; quia quatuor elementa, uidelicet ignis, er, aqua et terra per gratiam Dei parata et oculata in omnibus rebus apparuerunt, in quibus constituta erant.Item alio modo:XXXuI. Dixit autem Deus: Fiant luminaria in firmamento celi, ut diuidant diem et noctem, et sint in signa, et tempora, et dies, et annos, et luceant in firmamento celi, et illuminent terram.Et factum | est ita.Hoc considerandum sic est: Deus per Spiritum Sanctum in cordibus discipulorum suorum dixit: Fiant sacerdotes et doctores in filio meo, qui e+cclesiam, que+ supra firmam petram, id est Christum, edificata est, illuminent; de quo lapide iusticia recte+ fidei emanauit.Ipsi quoque sacerdotes in omnem e+cclesiam mittantur, eam ita illuminantes, ut populo per uerba sua diem, id est salutem fidei, diuidant, et felicitatem illam, quam per eandem fidem consequentur si eam obseruauerint, annuntient.Et etiam populo noctem, scilicet eterna tormenta que+ ad infidelitatem pertinent, insinuent; et hoc eis ipsi doctores etiam cum uariis signis probent, ita ut illa que+ ipsis obseruanda sunt annuntient, scilicet festa que+ celebranda sunt et tempora ieiuniorum que+ constricta sunt et dies qui in lege Dei remissibiles sunt, ut annum cum institutis preceptis obseruent.Et precepta illa per fidem in celo, id est in filio meo, luceant, quia laudem angelorum secuntur et etiam e+cclesiam terram uiuentium cum laude Dei illuminent.Et factum est ita.Fecit itaque Deus duo magna luminaria: luminare maius, ut preesset diei, et luminare minus, ut preesset nocti.Et stellas.Et posuit eas in firmamento celi, ut lucerent super terram, et preessent diei et nocti, et diuiderent lucem ac tenebras.Fecit Deus duo magna luminaria, que+ e+cclesie+ necessaria erant: luminare maius ut preesset diei, uidelicet principales et spiritales magistros, qui prepositi e+cclesie+ lumen fidelium oculorum existunt, ita ut reliqui spiritales magistri, id est minores persone+, sub precepto eorum sicut bos sub iugo subditi et ligati sint, ne sine pastore errando ambulantes ab acri uolucre, scilicet diabolo, arripiantur.Et etiam luminare minus, scilicet reges et alias seculares potestates, ut terrenis rebus et secularibus populis tamquam nocti presint, qui cum tenebrositate multarum illicitarum rerum frequenter obscurantur, quia sensibilis uoluptas carnis, que+ in Adam orta est, in illis multociens surgit.unde in semetipsis quid facere possint computant et a iusto iudicio se non recte diiudicantes abscondunt.Fecit etiam stellas, uidelicet eos qui in minori potestate maioribus principibus subiecti sunt, ut uiuenti terre+, id est e+cclesie+, luceant ubicumque ipsa in firmamento petre+, id est in Christo, fuerit; ita ut lucidis, | id est recte uiuentibus, et umbrosis, id est in malo rixantibus, presint, lucidos secundum opera eorum et malos secundum nequiciam ipsorum iudicantes.Et uidit Deus quod esset bonum, hoc est in beneplacito suo disposuit ut in e+cclesia diuersis distincta gradibus et simplices sapientum doctrina illuminarentur, et delinquentes rectorum disciplina corrigerentur.Et factum est uespere et mane, dies quartus.Ordinante Deo e+cclesiam instabilitas illa, que+ in ea erat quando Christiani spiritales pastores et seculares rectores non habebant, quasi quarto die ab obscuritate confusionis illius se declinare cepit ad ortum stabilis diei, qui in eadem e+cclesia refulsit, cum in uere fidei et ceterarum uirtutum luce sancte+ operationis studio confirmata est.Et iterum alio modo:XXXuII. Dixit autem Deus: Fiant luminaria in firmamento celi, et diuidant diem et noctem, et sint in signa, et tempora, et dies, et annos, et luceant in firmamento celi, et illuminent terram.Et factum est ita.Hoc considerandum sic est: Deus in admonitione Spiritus Sancti dixit: Fiant ex dono Spiritus Sancti in discretione luminaria, ut homo Deum et proximum suum sicut seipsum diligat.Quomodo faciet hoc? Tota uiriditate anime+ ad Deum firmiter anhelet, ita ut alienum deum in infidelitate quasi extraneus non querat, sed in uirili animo ad me respiciat.Proximum quoque suum sicut seipsum diligat, ita ut que+que necessaria, que+ ad formam suam pertinent, illi diligenter prouideat; quia ipse forma et frater eius secundum humanitatem est.Et eum indignum non habeat, quo sicut uilis illi creatura subiectus sit, sed in societate sua uoluntarie suscipiat; quia Deus qui istum, ipse etiam et illum in eadem forma constituit.Caueat quoque, ne in morte anime+ illius ullam communionem peccatis ipsius consentiendo habeat: ita ne animam ipsius sicut nec suam occidat.Et ista luminaria in firmamento celi, id est in discretione racionis, luceant, ita ut ipse homo cum discretione diem recte discernat, scilicet quali honore me omnipotentem Deum in desiderio anime+ sue+ habeat, et in gemitibus suis ad me libenter suspiret.Noctem quoque, id est illud obscurum quod in corpore latet et ad terrena pertinet, scilicet necessitatem sui ipsius et proximi, ita cum eadem discretione illuminet, ut nec propter inferiora a spe superiorum auocetur, sed in his etiam ad celestia desideria semper suspiret.Ipsa quoque luminaria sint ei in interiora signa, quomodo suspirare, orare et | flere ad Deum, et Spiritum Sanctum in adiutorium suum aduocare debeat; sint ei et in tempora, uidelicet qualiter in proprio et proximi sui usu exerceatur; sint ei etiam in dies fidei, ut omnia opera sua in edificatione boni operis in me reluceant.Et sint ei in annos, ita ut annuale tempus obseruet, bonum in his omnibus per sancta opera cum Deo et proximo suo incipiens et in omni lege Dei bene finiens; ita ut per omne tempus uite+ sue+ bona exempla proximo suo prebeat in omnibus constitutis rebus, que+ in duobus preceptis pendent.Et he+c luminaria in predictis preceptis in firmamento celi, id est in discretione mentis, luceant, atque omnia lumina operis huius terram, uidelicet hominem, illuminent, ut ante Deum mente et corpore refulgeat.Et hoc in homine ita fiet per compunctionem ardentis amoris Dei et proximi sui, ut he+c omnia in Deo discernat.Fecit que Deus duo magna luminaria: luminare maius, ut preesset diei, et luminare minus, ut preesset nocti.Et stellas.Et posuit eas in firmamento celi, ut lucerent super terram, et preessent diei et nocti, et diuiderent lucem ac tenebras.Facit Deus in homine per inspirationem Spiritus Sancti ut totis uiribus ipsum amando inspiciat, ut hoc lumen diei, id est uere+ fidei, que+ ante oculos Dei lucet, presit, quia homo Deum exterioribus oculis uidere non potest, sed eum per fidem in anima interius tangit.Et luminare minus, scilicet dilectionem proximi sui, que+ minor dilectione Dei est, quia homo toto desiderio Deum intra animam suam aspicit, proximum autem palpando et uidendo cum exterioribus oculis facie ad faciem uidet; et ideo ipsa nocti preest, quia uisio huius mundi nocturna est, que+ sine contagione peccati esse non potest.Et stellas, id est rectas et bonas cogitationes, quas Deus in firmamento, id est in discretione hominis, ponit, ut in omnibus rebus quid bonum et utile sit deprehendat, ne tenebris ignorantie+ in scientia sua obscuretur, et ut ipse super infirmitatem corporis illud regendo uigilet et cogitationibus suis agenda que+que preuideat.Ipse+ quoque cogitationes lumini iusticie+ et necessitati corporis ita presint, ut eas recte disponant et ut lumen iusticie+ Dei a tenebrosa necessitate seculi et corporis illam isti preponendo discernant.| Et uidit Deus quod esset bonum, approbans scilicet domum suam in homine secundum iusticiam suam recte dispositam, et gaudens illum precepta sua, quibus ei reconciliatus est, operibus adimpleuisse.Et factum est uespere et mane, dies quartus.Ipse Deus in homine bonum finem cum inicio predicte+ legis facit, quia omnibus uirtutibus bonum finem prouidet.Quod si finis bonus non est, operatio inicii etiam obtruncatur, sicut inutilis arbor peribit, cuius rami uirescunt et florere incipiunt, sed tamen fructum non proferunt.Et quemadmodum arbor illa, si sic perseuerauerit, abscidetur, ita et homo ille a Deo eradicabitur, qui bene operari incipit et ceptum ad finem non perducit; quia Deus inicium bonorum operum sine bono fine non respicit.Et in credentibus populis, qui quatuor elementis utuntur, quasi dies quartus fiet he+c quarta uirtus, scilicet dilectio Dei et proximi, que+ spiritalibus et secularibus ad obseruandum communis est.XXXuIII. Dixit etiam Deus: Producant aque+ reptile anime+ uiuentis, et uolatile super terram sub firmamento celi.Hoc considerandum sic est: Per uiuens uerbum suum imperauit Deus ut producerent aque+ reptilia et uolatilia uiuentis anime+, uelut flores qui de ramis arborum procedunt, quia Deus creaturas primitus creauit, deinde alias ex aliis produxit; quoniam preuidit quid unicuique constitutioni in firmamento et sub firmamento, que+ per ipsum tangitur, adesset, sicut etiam forma primum constituitur, et post ad unumquodque opus suum mouetur.Et processerunt que+ in aquis natant et que+ in ere uolant, ne aqua uacua foret opus illud adimplere, quod per ipsam perficiendum erat, et ne etiam er corporalibus et uiuentibus uolatilibus careret, que+ ex ere replentur et uiuificantur.unde et pisces ex natatu natatiles, uolucres uero ex uolatu uolatiles dicuntur; homo autem nec natare ad perfectum nec uolare potest, sed pedibus suis super terram incedit, de qua creatus est.Sed pisces et uolucres mundioris geniture+ genitura ceterorum animalium sunt, quia Spiritus Sanctus aquas pre ceteris elementis sanctificauit; et sicut aqua omnia munda et inmunda superat, ita et anima omnia penetrat atque carnem superexcellit.Anima etiam humana ad imaginem Dei facta est et cum omnibus creaturis in homine operatur; | sed Deus in omnibus creaturis est omnes que creaturas excedit, quoniam nec inicium nec finis in eo reperitur.Creauit que Deus cete grandia, et omnem animam uiuentem atque motabilem, quam produxerant aque+ in species suas, et omne uolatile secundum genus suum.Deus in aquis genera piscium formauit ac de uentosa flagrantia uiuentem animam eis induxit.Quapropter et ipsi motabiles uiuunt de aquis generati et inter omnia reptilia primi apparuerunt.Et quia uiuens spiramen formas corporum excellit, ideo et aqua primum uiuentia produxit, quoniam aqua et sanctificata et spiritalis est.Genitura quippe que in aquis fit genitura illa, que+ per primam fraudem antiqui serpentis decepta est, mirabilior existit, quia in delectatione carnis gustus peccati exoritur; sed quoniam diabolus regenerationem in aquis destruere non potest, aquas odio habet.Deus autem squamam concepti peccati in filio suo per lauacrum abluit, quo diabolus hominem denudare non potest, quoniam nescit unde uirgo hominem illum conceperit, qui omnem gustum peccati per aquam diluit.Et quia diabolo partus uirginis occultus est, que+ uiscera sua non uulnerata sed integra esse cognouit, idcirco et genituram hanc spiritus et aque+ dissipare non ualet.Per pisces autem Deus designauit quod homo per uiuentem animam mobilis est, quemadmodum et pisces in aquis agiles sunt; per uolatilia uero ostendit quod per racionalitatem ubique uolat, uelut etiam uolatilia in ere feruntur.Quapropter et spiritalibus hominibus, qui communem populum fugiunt, spiritales cibi secundum genus suum conuenienter adhibendi sunt, sicut et pisces et uolucres a ceteris animalibus segregati in aquis et in ere uiuunt.Et uidit Deus quod esset bonum; benedixit que eis dicens: Crescite et multiplicamini, et replete aquas maris; aues que multiplicentur super terram.uidit Deus, id est approbauit, esse bonum, ut predicta genera piscium et uolatilium erem in se haberent, unde uiuerent; et benedicendo eis ne deficerent iussit unamquamque earum secundum genus suum crescere in formatione, multiplicari in numero, uelut germina et fructus agrorum crescunt et proficiunt; quatinus et pisces replerent aquas, quia in ipsis uersantur, et aues in multitudinem exurgerent, que+ propter pascua sibi conuenientia terre+ inmorantur.Et factum est | uespere et mane, dies quintus; quia finis et ortus operis huius hoc idem opus ostendit, quod Deus ad quinque sensus hominis posuit, quos anima in homine perlustrat.Quod enim anima uidet, hoc spiritale est, quoniam ex spiritali spiraculo uisum lucis habet, discernens quid uisibile et quid inuisibile sit; quia et per racionalitatem societatem angelicorum spirituum se habere intelligit.Ipsa quoque inuisibilis ut angelus existit formam que corporis sui mouet, quod quasi tunica ipsius est, per quam obtegitur ne uideatur, licet omnis creatura eam intelligat, quia uiuens motus est.Alio modo:XXXuIIII. Dixit que Deus: Producant aque+ reptile anime+ uiuentis, et uolatile super terram sub firmamento celi.Hoc considerandum sic est: Deus per predicationem discipulorum suorum e+cclesie+ dixit: Nunc subtiliora precepta per abstinentiam producamus, que+ cum uigiliis et ieiuniis ac orationibus in Christo fideliter uiuendo terrenis rebus non adhereant, et que+ sub firmamento celi, quod Christus est, cum altioribus pennis uirtutum quasi uirgines et uidue+ in e+cclesia uolent et celestia sequantur.Creauit que Deus cete grandia, et omnem animam uiuentem atque motabilem, quam produxerant aque+ in species suas, et omne uolatile secundum genus suum.Ostendit scilicet Deus unicum filium suum in carne, in quo ortum est euangelium, in quo dicitur: Omnis qui reliquerit domum uel fratres aut sorores aut patrem aut matrem aut uxorem aut filios aut agros propter nomen meum, centuplum accipiet et uitam eternam possidebit.Hoc considerandum sic est: Omnis fidelis qui reliquerit domum, id est propriam uoluntatem, uel fratres, scilicet carnales concupiscentias, aut sorores, id est gustum peccatorum, aut patrem, uidelicet delectationem carnis, aut matrem, id est amplexionem uiciorum, aut uxorem, scilicet auariciam, aut filios, uidelicet rapinam et furtum, aut agros, id est superbiam, pro gloria nominis mei ita me inspiciens, qui filius Dei et saluator hominum sum, centies tantum in quiete mentis sue+ corporaliter accipiet, quia omnem sollicitudinem seculi a se proiecit et me subsecutus est.unde ei et omnia he+c in ministerio occurrent.Nam primitus relinquenda est domus, uidelicet propria uoluntas, in qua homo pro libitu suo requiescit, uelut ille qui in domo sua in quiete manet.Deinde fratres, id est carnales con|cupiscentie+, que+ proprie+ uoluntati coniunguntur; et postea sorores, scilicet gustus peccatorum, qui carnales concupiscentias ubique subsequitur.Dehinc autem pater, per quem delectatio carnis notatur, que+ in carnalibus concupiscentiis ualde delectatur; et post he+c mater, id est amplexio uiciorum, que+ delectationem carnis per omnia amplectitur; et deinde uxor, uidelicet auaricia, que+ amplexionem uiciorum imitatur, ita ut illis non saturetur, sicut et uir, cum uxorem duxerit, in auaros questus labitur.Et postmodum filii, id est rapina et furtum, que+ auariciam subsequuntur, quemadmodum homo filiis suis diuicias congregare nititur; et tandem agri, scilicet superbia, que+ rapinam et furtum defendere conatur; quoniam cum homo iniuste acquisita impune sibi attraxerit, superbire per iactantiam incipit.Sed dum quilibet fidelis ista omnia a se abiecerit et meliora superhabundanter receperit, ut predictum est, uitam quoque eternam in beatitudine indeficientem possidebit, eo quod seipsum pro Deo temporaliter neglexerit et ad celestia anhelauerit.Iste enim qui seipsum et genus suum et natos suos propter Deum relinquit, quemadmodum Abraham fecit, pro unoquoque quod oculis uidet et corde attendit premium centupli accipiet; uelut etiam de Maria dicitur: Dimissa sunt ei peccata multa, quoniam dilexit multum; quia et illa, a uertice usque ad plantam pedis se totam dimittens, de singulis mercede remunerata est.Quapropter et iste cum omnibus supradictis laboribus decorabitur, ut etiam faber opus suum cum eleganti decore exornat, et ad celestia gaudia tandem transibit.He+c uetus lex nesciebat, quoniam humanitas saluatoris illa nondum tetigerat; sed noua he+c in se fideliter colligebat.Filius namque Dei, qui in igne Spiritus Sancti a matre genitus est, cui et humana genitura omnino ablata et abstracta est, rectam genituram spiritalis uite+ docuit, ita ut homo seipsum constringat et sanctificet, et sic uiuendo angelicam conuersationem habeat; quia idem filius Dei humanitate sua hominem liberauit et ad superna gaudia reduxit.Deus etiam omnem uitam uirtutum creauit, que+ in uiuentibus mentibus hominum, qui se de terra eleuant, manent et qui etiam in hoc mobiles sunt, quod de malo ad bonum se semper conuertunt et de uirtute in uirtutem proficiunt.| Et has uirtutes ille+ aque+ super quas Spiritus Sanctus uenit, id est apostoli, produxerunt, cum in bonis exemplis populum preibant, et etiam celestem conuersationem ostenderunt, que+ quasi nubes uolat, omnia terrena secundum possibilitatem suam in genere uirtutum transiens, sicut filius meus in euangelio dicit:XL. In domo patris mei mansiones multe+ sunt.Hoc considerandum sic est: Filius Dei fidelibus suis uitam eternam promittens dixit: In celesti habitaculo, quod patris mei est, receptacula quamplurima secundum merita hominum sunt, ita ut unusquisque mansionem sibi illic faciat, quemadmodum in corporali uita Deum diligendo querit.Nam in homine qui seipsum abnegat quasi homo non sit, et tamen sensibilem gustum peccatorum in corporali uase suo per omnia deserere non potest, sed hoc modo uictoriam corporalium desideriorum propter amorem Christi et propter spem uere+ fidei in passione habet, Deus ualde delectatur, quoniam spiritui magis quam carni consentit.Huius quoque tabernaculum cum innumerabilibus ornamentis propter studium uictorie+, quo contra semetipsum pugnat, ornatur; atque pro singulis huiusmodi laboribus singula premia recipiet, in quibus etiam uiuentibus cytharis gaudebit, quia Deus nullorum fulgentium laborum obliuiscitur.unde et omnis celestis armonia Deum laudando miratur, quod terrenus homo, qui de terra est, in altitudinem illam in qua Deus est in fide aspiciat, et eadem laus cum omni genere musicorum supra celos sonat propter miracula, que+ Deus in illo taliter operatur.Ipse enim ex illis est qui seculum reliquerunt, cum rore Spiritus Sancti totum mundum bona opinione replentes et cum gratia eiusdem Spiritus multitudinem hominum ad se trahentes, ita ut per uerba et opera eorum quamplurimi in Deo regenerati sint.Iste namque homo omnibus iocundus existit; et quemadmodum aqua, que+ hominibus necessaria est, omnem necessitatem eorum sustentat, sic et per istum reliquus populus sustentatur.Sed et sicut terra germinando fecunda existit, ita etiam Deus homines alterum ab altero procreari constituit.Et ut ipse Deus in prima creatione terram creauit et aquam produxit, sic etiam homines in duas partes separari preuidit, alteram scilicet ut filios procrearent, alteram uero ut in tunica filii Dei a procreatione desisterent.Seculares autem homines, qui propter Deum magistros suos | audiunt, qui eos ut angeli homines custodiunt, in celesti gaudio Deus secundum merita illorum eleganter exornat.Quapropter et spiritales populi super eos multum gaudent, quemadmodum etiam angeli super ipsos letantur, quoniam in societate eorum sunt.XLI. Et uidit Deus quod esset bonum; benedixit que eis dicens: Crescite et multiplicamini, et replete aquas maris; aues que multiplicentur super terram.uidit Deus quod bonum erat ut iusti populi sibimetipsis et propriis uoluntatibus renunciarent, et hoc cum interiori benedictione cordis in filio suo, qui etiam hoc exemplum dedit, benedixit dicens: Iste+ uirtutes in Deo crescant et in bono multiplicentur, et repleant uiuentes et torrentes aquas, id est apostolos, qui riuulos scripture+ Dei per scientiam suam in ecclesia, que+ uitreum et igneum mare est, producant, ut recordatio incarnationis Domini cum contemptu huius seculi in hominibus fiat.Et uolatilia spiritalium populorum super terram e+cclesie+, que+ figura celestis Ierusalem est, multiplicentur, que+ replebitur cum e+cclesia dum nouissimus dies pertransierit.Et factum est uespere et mane, dies quintus.Illa scilicet importunitas, cum Christianus populus non haberet nisi communem uitam, in secularibus operibus tantum uiuens, quasi per uesperum declinare se cepit ad inicium fortis diei, in qua singularis uita in abstinentia, in ieiunio et in contemptu huius seculi pullulauit; quod in quinta luce uere+ fidei per Christum confirmatum, ad edificationem e+cclesie+ cum benedictione Dei ut dies quintus est.Et iterum alio modo:XLII. Dixit etiam Deus: Producant aque+ reptile anime+ uiuentis, et uolatile super terram sub firmamento celi.Hoc considerandum sic est: Deus in admonitione Spiritus Sancti dicit, ut spiritalia dona in mentibus hominum edificentur, et in predictis causis se constringentes, a secularibus curis remoueantur, et ut homines isti, qui aque+ sunt, omne reptile uirtutum producant; id est animas in contemplatiua uita uiuentes et etiam uolantes uirtutes, commune preceptum secularis uite+ excellentes, ut propter amorem Dei supra constitutam iusticiam seminis sui superhabundanter ascendant sicut bonus ager, qui de semine quod in se seminatum est superhabundantem fructum profert, ut seruus meus Ysaias dicit: Qui sunt hi qui ut nubes uolant, et quasi columbe+ ad fenestras suas?Hoc considerandum sic est: Qui sunt isti qui, terrena respuentes, seipsos | abnegant et mentibus suis ad celestia properant, et uelut columbina simplicitate semetipsos considerant, et sic ad Deum aspiciunt?O, quam magna merces eorum apud Deum est, cum illum retrorsum non abiciunt, sed ipsum omni deuotione colunt! Deus enim opus suum ante omnem creaturam presciuerat et celum et terram creauit, atque inter he+c duo reliquam creaturam constituit, quemadmodum eidem creature+ necessarium fuit.Nam in aqua spiritalia et in terra corporalia significauit, omne que quod inmundum est in aqua mundatur; sicut etiam corpus ex anima uiuit et ut homo corporalia tangit, quamuis animam tangere non possit, sed ab ipsa se uiuere scit, et tamen que et qualis sit ignorat; atque in hoc scientia ipsius debilis est; terra que cum uiriditate sua per aquam subsistit, quam etiam portat, et ex ipsa perfunditur.Et Deus quasdam creaturas ad fortitudinem facti operis sui, id est hominis, constituit, quoniam homo cum ipsis operatur; et ideo etiam in creaturis signauit quantam possibilitatem homo desideria anime+ operari habeat, que+ numquam deficiet, et cuius suspiria per uentositatem ipsius ad celum uola<n>t.Quicumque enim ascendit, ille querit ad quem ascendat.Sic etiam anima cum desideriis suis pulsat, quatinus ei Deus uirtutem ad operandum det; et quia Deus eam in hoc approbat, ipsi concedit que+ ab eo postulat; sed cum ipsa descenderit, tunc concupiscentias carnis secundum quod gustus illius cupit operatur.unde et sic duobus modis affligitur, ita scilicet ut supplicia de carne patiatur cum ad Deum ascendit, et multam afflictionem per scientiam celestis desiderii habeat cum concupiscentiam carnis perfecerit.Quapropter etiam Deus homini creaturam discernit, alteram uidelicet uisibilem et alteram inuisibilem, quemadmodum et corpus uisibile est et anima inuisibilis, ut per hanc quoque coniunctionem quod bonum est eligat.Corpus autem per creaturas pascitur anima que gustum carnis ad edendum mouet; atque per suspiria sua ad hoc tendit, ne ex superfluitate ciborum corpus ita suffocetur, ut suspirare non possit.In hoc namque commixto opere anima ita operatur, ut corpus in spiramine suo cibis recto modo pascatur; quoniam si illud supra modum pascitur, uires anime+ dilabuntur; si autem congrui cibi per nimiam abstinentiam illi subtrahuntur, superbus diabolus hominem ita extollit, uelut in celum ascensurus | sit, quatinus illum sic per superbiam ruere faciat.Itaque Deus hoc modo crapulam odit atque irracionabilem abstinentiam reprobat, ideo que fidelis homo in utroque iustum modum sibi imponat.Et omnes predicte+ uirtutes sub discretione quasi sub firmamento celi esse debent, ut ipsa eas ita regat, ne propter fauorem aut elationem mentis altius ascendant quam ferre possint, nec etiam in iteratione secularium rerum profundius cadant quam illa constitutio, quam a Deo acceperint, habeat.Creauit que Deus cete grandia, et omnem animam uiuentem atque motabilem, quam produxerant aque+ in species suas, et omne uolatile secundum genus suum.Deus magnas uirtutes, scilicet integritatem carnis et continentiam, in hominibus per inspirationem Spiritus Sancti creat, ipsis omnem pompam atque delicias carnis cum desiderio ardentis amoris Dei abstrahens, ita ut in delectatione carnali seipsos, tamquam mortui sint, conculcent; et omnes uirtutes uiuentis anime+, que+ instabili uita persistunt, ita in eis confirmat, ut de humane+ nature+ coniugiis non maculentur.Et he+ sunt uiuentes uirtutes, que+ agnum secuntur, qui numquam ulla macula iniquitatis maculatus est, atque motabiles ad meliora, cum a negotio coniugii, cui secularis sollicitudo adest, desistunt.He+ quoque illustres uirtutes in populis istis diuersa uarietate specierum producantur, quarum altera castitas, altera continentia est; quibus cetere+ uirtutes adherent, que+ ad superiora quasi palma in multitudine generis sui ascendunt.Et uidit Deus quod esset bonum; benedixit que eis dicens: Crescite et multiplicamini, et replete aquas maris; aues que multiplicentur super terram.uidit Deus has uirtutes ualde bonas esse, quia in eis magna dulcedine delectatur, cum ipse+ uirtutes uerbum Dei illud imitando tangunt.Quia namque Deus hominem ut bonum operaretur creauit, sed ipse bonum deserens malum operatus est, uoluit Deus uerbum suum hominem fieri, qui in bonitate sua omnem iusticiam, quam Adam reliquerat, plenius proferret.Et idcirco etiam populus iste cum ipso filio Dei exempla ipsius profert, que+ sancta diuinitas in eo ostendit; ideo que uirtutes iste+ benedicte+ sunt, quia in ipso surrexerunt.Et tunc uirtus Dei dicit: Iste+ uirtutes, que+ me imitari per me inceperunt, crescant et genimina bonorum operum in eis multiplicentur, et | homines qui in instabilitate carnis fluctuant ita repleant, ut in ipsis de ui diuinitatis fortiores uirtutes quam humana fragilitas carnis sit appareant; et sic uolantes super terram, id est hominem, multiplicentur, ut infirmitas carnis earum fortitudini subiciatur.Et factum est uespere et mane, dies quintus.Ita ut predictum est in Deo fiet bonus finis cum inicio quinte+ uirtutis, que+ contemptus mundi est ut dies quintus.XLIII. Dixit quoque Deus: Producat terra animam uiuentem in genere suo, iumenta, et reptilia, et bestias terre+ secundum species suas.Hoc considerandum sic est: In inextinguibili uerbo suo iussit Deus ut terra animalia uiuentia in genere suo, id est diuersa genera animalium in formis suis, produceret, scilicet iumenta que+ homini seruirent, reptilia in quibus homo timorem Dei habere disceret, bestias etiam que+ illi honorem Dei demonstrarent, unumquodque animal speciem generis sui habens.Quod et sic impletum est, quatinus homo omnem plenitudinem in eis haberet, ita ut illud eligeret quod ad necessitatem suam sibi prodesset, illud que negligeret quod sibi contrarium foret, et hoc modo honor eius plenus foret.Iumenta enim homini se adiungunt, reptilia autem eum abhorrent, bestie+ uero eum fugiunt; et omnibus his dominatur.Et fecit Deus bestias iuxta species suas et iumenta et omne reptile terre+ in genere suo, uidelicet bestias que+ ferocitate sua timorem homini incutiunt, iumenta que+ illi seruiunt, reptilia quoque que+ se coram eo abscondunt, ut prefatum est.Et uidit Deus quod esset bonum; et ait: Faciamus hominem ad imaginem et similitudinem nostram; et presit piscibus maris, et uolatilibus celi, et bestiis, uniuerse+ que creature+, omni que reptili quod mouetur in terra.uidit intuitu bonitatis sue+ quod esset bonum et utile ut totus orbis terrarum plenitudinem honoris hominis haberet, et ait quasi hominem ad prandium uocans: Qui una uis unius substantie+ diuinitatis in tribus personis sumus, faciamus hominem ad imaginem nostram, id est secundum tunicam illam, que+ in utero uirginis germinabit, quam persona filii pro salute hominis induens, de utero illius, ipsa integra permanente, exibit, et a qua tunica diuinitas numquam recedet, sed humana anima pro redemptione eiusdem hominis corpus per mortem exuet illud que per potentiam diuinitatis | suscitatum iterum resumet.Faciamus quoque eum ad similitudinem nostram, ut scienter et sapienter ea intelligat et discernat, que+ in quinque sensibus suis operaturus est, ita ut etiam per racionalitatem uite+ sue+, que+ intra ipsum abscondetur et quam nulla creatura in corpore manens uidere potest, preesse sciat piscibus qui in aquis natant et uolatilibus in ere suspensis et bestiis indomitis uniuerse+ que creature+ super terram commoranti omni que reptili se mouenti in terra, quia racionalitas hominis omnia he+c precellet.Et creauit Deus hominem ad imaginem suam; ad imaginem Dei creauit illum, masculum et feminam creauit eos; benedixit que illis Deus et ait: Crescite et multiplicamini, et replete terram, et subicite eam, et dominamini piscibus maris, et uolatilibus celi, et uniuersis animantibus, que+ mouentur super terram.Creauit Deus hominem secundum formam humane+ carnis, qua filius eius sine peccato induendus erat, sicut et homo tunicam suam ad similitudinem sui facit, secundum formam utique illam, quam Deus ante secula presciebat.Creauit hominem, masculum scilicet maioris fortitudinis, feminam uero mollioris roboris faciens, et in recta mensura longitudinem et latitudinem in omnibus membris illius ordinans; quemadmodum etiam altitudinem, profunditatem et latitudinem relique+ creature+ in rectum statum posuit, ne aliqua illarum alteram inconuenienter transcendat.Sic et Deus omnem creaturam in homine signauit, et intra ipsum similitudinem angelici spiritus, hoc est animam, ordinauit, que+ in forma hominis operatur nec ab ulla creatura dum in corpore est uidetur, sicut nec diuinitas ab ulla mortali creatura uideri potest.Anima enim de celo, corpus autem de terra est; et anima per fidem, corpus uero per uisum cognoscitur.Masculum nempe et feminam Deus creauit, sed masculum prius, feminam uero postea, de uiro tollens illam que+ parit, sicut et masculus per fortitudinem uirium suarum generat que+ in ipso abscondite+ sunt.Per hiemem enim et estatem fructus crescunt et proferuntur, et absque istis nulli perficiuntur.Per radicem quoque arboris, que+ uiriditatem in se continet, flores et poma enutriuntur, et ab uno sunt; ita per masculum et feminam multi procrean|tur, qui tamen ab uno creatore procedunt.Nam si masculus solus uel si femina sola esset, nullus homo generaretur.unde etiam uir et femina unum sunt, quoniam uir est quasi anima, femina uero uelut corpus.Benedixit que eis ille, in quem angeli ipsum cognoscendo et laudando aspiciunt, et precepit ut in augmentatione crescerent et in multitudine proficerent et imperio suo terram replerent et eam sibi subicerent, quatinus dum ab homine coleretur in fructus prorumperet.Et ut etiam dominarentur in aquis natantibus et in ere uolantibus, quia ea cum expansione quinque sensuum precellerent, et omnibus animantibus motionem uitalis eris super terram habentibus, quoniam illa gloria racionalitatis superarent.Cum enim homo in plenum numerum sicut Deus eum constituit perficietur, ad terram illam, que+ ex terrenis hominibus terra uiuentium nominatur, perueniet, et deinde societatem cum agno in celis habebit.O quam magnum gaudium est, quod Deus homo fieri dignatus est, existens in angelis diuinus, in hominibus humanus! Quapropter uere Deus et homo credendus est.Et ideo etiam Deus hominem ad tunicam suam et ad plenum numerum, qui numquam ab homine secedet, posuit, quia et illi uelut pater filio suo fecit, qui ei hereditatem que+ ad ipsum respicit distribuit, cum ei pisces et uolatilia omnia que uiuentia, que+ sine racionalitate uiuendo super terram mouentur, subiecit.Dixit que Deus: Ecce dedi uobis omnem herbam afferentem semen super terram, et uniuersa ligna que+ habent in semetipsis sementem generis sui, ut sint uobis in escam, et cunctis animantibus terre+, omni que uolucri celi, et uniuersis que+ mouentur in terra, et in quibus est anima uiuens, ut habeant ad uescendum.Et factum est ita.In inextinguibili uerbo suo dixit Deus quod dederit homini herbam seminariam, ligna quoque in semetipsis sementem emittentia, ut sint illi in cibum; non quod homo omnibus herbis et lignis uescatur, sed quod illis animantibus pascatur, que+ et herbis et lignorum fructibus uescuntur, et quod etiam ei concesserit ut in animantibus terram inhabitantibus uolucribus que et omnibus <que+> hac et illac in motibus suis in terra | feruntur, et in quibus uitalis er continetur, habeat pastum.Omnia enim que+ in terra uiuunt uiriditate illa, que+ de terra prorumpit, uesci noscuntur, non ita quod omne animal herbis aut lignorum frugibus utatur, sed quod, cum alterum alteri escam in semetipso exhibet, predictarum herbularum et uirentium ramusculorum usu nutriatur.Et preceptum Dei hoc modo adimpletum est, quoniam omne quod est uoluntati Dei subiectum est cuncta que ordinatio Dei propter hominem in creaturis patrata est.Nam homo, qui indeficiens in anima est, post nouissimum diem Deum, qui numquam incepit nec finem accipiet, uidebit; quia quamdiu homo ut luna crescit et deficit, scilicet dum mortalis est, Deum non uidebit, nisi quantum ipse in umbra prophetie+ se hominibus ut sibi placet ostendit.Cum enim Deus inicium hominis fecit, tunc et nouissimum tempus ipsius preuidit, et etiam tempus hoc, quo ex utero matris sue+ egrediens per aquam denuo in Spiritu Sancto regenerandus esset.uidit que Deus cuncta que+ fecerat; et erant ualde bona, quoniam omnes creaturas in plena perfectione absque omni defectione creauerat, illud que bonum erat ut nullum defectum habitura essent.Et factum est uespere et mane, dies sextus.Finito principio illo, quod Deus in prefatis creaturis et in homine fecerat, quem in locum perditi angeli predestinauerat, dies sextus perfecto homine fulminabat, qui etiam eundem hominem per sex etates mundi diuersa opera facturum premonstrabat.Alio modo:XLIIII. Dixit quoque Deus: Producat terra animam uiuentem in genere suo, iumenta, et reptilia, et bestias terre+ secundum species suas.Et factum est ita.Hoc considerandum sic est: Terra, scilicet e+cclesia mea, omnes uiuentes uirtutes producat, quas per doctrinam apostolorum in omnibus generibus uirtutum constitui.Coniugati namque, qui sub iugo legis sunt, recte uiuant; illi etiam, qui in abstinentia carnalium desideriorum reptant, corpora sua in uigiliis, in ieiuniis et in orationibus macerent.Qui autem omnem substantiam suam Deo offerunt, etiam animas suas pro ipso ponant, omnia illicita in operibus suis sic dimittentes, ut Deo saluatori per subiectionem preceptorum eius, que+ eis constituta sunt, placeant.Et sicut bestie+ terre+ naturam secundum species suas sibi constitutam non transeunt, ita etiam ipsi constitutam sibi formam secundum uires suas obseruent; et sic in uirtutibus istis abstinentia secularium | rerum perfecta erit.Et fecit Deus bestias iuxta species suas et iumenta et omne reptile terre+ in genere suo.De gratia Dei in Spiritu Sancto omnes ille+ magne+ uirtutes spiritalium institutionum et omnes iste+ ordinationes secularium atque omnes he+ uires abstinentium in catholica fide facte+ sunt.Et uidit Deus quod esset bonum; et ait: Faciamus hominem ad imaginem et similitudinem nostram; et presit piscibus maris, et uolatilibus celi, et bestiis, uniuerse+ que creature+, omni que reptili quod mouetur in terra.Et similiter uidit Deus omnes uirtutes istas bonas esse, et ait in semetipso: Nunc faciamus hominem ad imaginem et similitudinem nostram ad edificationem e+cclesie+.Quomodo? Faciamus eum ad instructionem e+cclesie+, ut ipsa cum homine ad omnem edificationem eius erigatur, et ut ipse in forma sua ornatus in racionalitate, id est ad imaginem nostram, et in scientia ac in sapientia, id est ad similitudinem nostram, formetur; ita ut ipse cum diuino opere et humanis iustis operibus e+cclesiam edificet, ut ei lex in filio meo detur, qui de corde meo natus est, que+ etiam in Spiritu Sancto accenditur.Et homo in e+cclesia cum scientia sua terrenis rebus, cum obseruationibus euangelii, quod Deus dedit, et cum uirtutibus ad bonum uolantibus presit; ipse etiam substantiam et animam suam cum subiectione preceptorum Dei et cum omnibus ceteris uirtutibus celorum pro Deo ponat, atque in abstinentia carnalium corpus suum maceret; ita ut ipse homo uirtutes istas perficiat.Ipse+ quoque uirtutes in obseruatione omnium preceptorum Dei hominem ipsum perficiant, sicut de uirtute in uirtutem ascendendo ipsis numquam saturari possit et semper in hoc mobilis sit, ut a malo recedat et bonum faciat.Et creauit Deus hominem ad imaginem suam; ad imaginem Dei creauit illum, masculum et feminam creauit eos; benedixit que illis Deus et ait: Crescite et multiplicamini, et replete terram, et subicite eam, et dominamini piscibus maris, et uolatilibus celi, et uniuersis animantibus, que+ mouentur super terram.Deus hominem in e+cclesia ad agnitionem diuinitatis sue+ creauit, ut in anima sua celestes uirtutes operari cum suspiriis anime+ possit, cum quibus e+cclesia gemmis uirtutum ornata est.Creauit eum etiam ad imaginem Dei, que+ filius est, ut cum ardenti amore circumdatus sit, omnia bona in castitate cum excellentioribus | uirtutibus perficiendo, et ut e+cclesia Dei cum operibus Dei perficiatur.Sic ergo Deus populos creauit, ut uiriles uires, que+ masculina persona sunt, in celestibus uirtutibus haberent; et ut etiam in timore Dei, in angustia anime+ in seculari uita sub nascentium cura filiorum uiuerent, que+ feminea persona est, ut et e+cclesia cum ea edificaretur.Et in his predictis causis Deus ea cum plena benedictione sancte+ incarnationis benedixit, in hoc scilicet, quod filius Dei humanitate indutus est, atque ideo omnia genera uirtutum in spiritalibus et in se+cularibus, que+ propter amorem Dei proficiunt, fortiter stillare debuerunt, quia Deus Deus et homo est, de quo omnis sancta uiriditas pullulat.Et in admonitione Spiritus Sancti ait, ut populi in e+cclesia in affluentibus iustis desideriis crescentes in unaquaque uita secundum timorem Dei procederent, et in his multiplicarentur, ut in studiis suis fructuosi essent, et uirtutes in seipsis semper innouando non arescerent.Et sic replerent illam terram, scilicet e+cclesiam, et subicerent eam Christo et dominarentur in ea, ita ut euangelium sequerentur et cum uolantibus atque uiuentibus uirtutibus, que+ se a terrenis rebus remouent et in bono stabiles sunt, se ad celestia erigerent.Dixit que Deus: Ecce dedi uobis omnem herbam afferentem semen super terram, et uniuersa ligna que+ habent in semetipsis sementem generis sui, ut sint uobis in escam, et cunctis animantibus terre+, omni que uolucri celi, et uniuersis que+ mouentur in terra, et in quibus est anima uiuens, ut habeant ad uescendum.Et factum est ita.Deus in omni constitutione e+cclesie+ dixit: Ecce iam dedi et misi uobis rectam fidem per filium meum, quem uos in uiriditate inarate+ terre+, id est in utero uirginis, super terram natum uidistis, ut intacta terra flores germinat.Filius autem meus semen uerbi Dei attulit, ut super promissam terram, scilicet sanctam e+cclesiam, qua celestis Ierusalem construitur, seminaretur; attulit que legem coniugatorum, qui propagationem seminis sui in nationibus habent, quomodo secundum timorem preceptorum meorum uiuere debeant, ita ut data lex mea uobis in cibum sit; unde in constructionem anime+ sicut corpus cum cibis pascitur pascamini, quia filius meus dixit: Meus cibus est ut faciam | uoluntatem patris mei.Hoc considerandum sic est: Meus cibus, qui filius Dei sum, ille est, ut passioni me corporaliter subiciam, per quam hominem ad paradysum, unde eiectus fuerat, deuicto diabolo secundum uoluntatem patris mei reducam; quia pater meus ad hoc me misit in mundum, ut saluum faciam illum.Nam ego a patre missus in maternis uisceribus carnem sine uirili humiditate suscepi.Cibus ergo ille, in quo patri meo absque etate equalis sum, melior cibo illo est quo ad horam secundum carnem pascor, ubi celestis pater me ad tempus in seculo isto esse et cum hominibus conuersari uoluit, quatinus per uerba mea in saluationem redeant, cum eos me cum ad celestia sursum retraxero.Sic enim opus meum est, cum in humanitate mea hominem redemi, ut et ille secundum me operetur.uos ergo cum lege mea pascamini, ut anime+ uestre+ non deficiant, quia uobis tempus escarum in lege Dei constitui, in qua pascua uite+ inuenietis, in quibus omnibus non deficietis si ea seruaueritis, sed in eternum uiuetis.Hominibus quoque per uirtutes preceptis Dei uiui subditis et in celesti milicia imitatoribus Christi effectis, qui a terrenis rebus se remouentes omni deuotione ad iusticiam anhelant et de uirtute in uirtutem, que ad bonum mobiles sunt, in terram repromissionis ascendunt, illis sint ciborum differentie+ et tempora temporum, que eis a magistris constituta sunt.Tempora etiam illa populus ex institucione legis obseruare debet, in quibus festiuitates celebrande sunt et ieiunia peragenda.De ipsis quoque cibis ista distinctio tenenda est, ut non ad superfluitatem, sed sicut oportunitas necessitatis exegerit assumantur, et unicuique secundum mensuram illam, qua ipse in Spiritu Sancto confortatus et instructus est, recte dispensentur.Istud Christianus homo, qui edificatio e+cclesie+ est, audiat, ut capiti suo recte consentiat.Et hoc ita factum est, quia uerba Dei et uirtutes in Christiano populo cibus uite+ in e+cclesia facte+ sunt.uidit que Deus cuncta que+ fecerat, hoc est approbauit omnia he+c proposita precepta et data tempora omnium predictarum uirtutum; et erant ualde bona, quia in plenitudine exoptabilis gratie+ omnipotentis Dei peracta sunt, ita ut eis nihil deesset, unaquaque | uirtute solum bonum prius existente; sed hic pariter omnia bona erant, cum omnia pariter apparerent, ut conuiuium plenum est cum in omnibus iusticiis suis perficitur.Et factum est uespere et mane, dies sextus.Illa mutatio instabilitatis, quod in e+cclesia nondum firmitas constitutorum preceptorum erat, cepit se declinare per mane fortis iusticie+ omnis constitute+ legis, quemadmodum dies cum uiribus solis confortatur dum sol in ordine suo stat, ut hinc fieret dies sextus et ut quasi in sexta luce fortis fidei populus precepta Dei secundum uoluntatem eius et secundum doctrinam magistrorum suorum in e+cclesia adimpleret.Et iterum alio modo:XLu. Dixit quoque Deus: Producat terra animam uiuentem in genere suo, iumenta, et reptilia, et bestias terre+ secundum species suas.Et factum est ita.Hoc considerandum sic est: Deus in admonitione Spiritus Sancti hominibus dicit, qui se omnibus predictis causis subdunt, scilicet quomodo se Deo in desiderio anime+ sue+ diligenter adiungant: Nunc he+c terra, id est homo, uiuentes uirtutes anime+ producat, ita ut exterior homo negotium anime+ tenens ad Deum semper suspiret, ut anima et corpus Deo in genere fortissime+ uirtutis obedientie+, que+ morti uim suam in Deo occulte abstulit, obediant, quemadmodum iumenta per subiectionem homini subdita sunt; et ut etiam reptile in officio uilitatis illi subiacet, et sicut bestie+ terre+ ei seruiunt, et ut homo propter subiectionem humilitatis homini se subdit; quia obedientia pena superbie+ est, omnino eam confundens.Et fecit Deus bestias iuxta species suas, et iumenta et omne reptile terre+ in genere suo.Ab omnipotente Deo in homine, qui prius per superbiam libere peccauerat, timor surgit, ita ut ipse homo Deum requirere incipiat, ut primus homo preceptum obedientie+ a Deo suscepit.Et sic Deus in homine facit, quod seipsum sua propria uoluntate in subiectionem hominum propter amorem Dei prosternit, ut bestie+ ab hominibus comprehenduntur, a quibus etiam nutriuntur et instituuntur sicut ipsi uolunt.Similiter homines in illam subiectionem magistrorum secundum speciem sancte+ humilitatis computantur, mancipati obedientie+ in forma iumentorum ac etiam in illa uilitate reptantis nature+, ita ut in propria uoluntate sua | secundum uoluntatem magistrorum suorum conculcentur, sicut uilis natura reptilis in genere suo conculcatur.XLuI. Et uidit Deus quod esset bonum; et ait: Faciamus hominem ad imaginem et similitudinem nostram; et presit piscibus maris, et uolatilibus celi, et bestiis terre+ uniuerse+ que creature+, omni que reptili quod mouetur in terra.uidet Deus hoc bonum esse, et multum cum superiori dulcedine in hoc delectatur, quod homo in prima iusticia, quam ipse in homine constituit, eum requirit; et in semetipso dicit: Iste homo cum omni inceptione iusticie+, seipsum in illicitis desideriis suis superando, tangit me; et cum lucido desiderio prime+ constitutionis mee+, quam in primo ortu, dum homo mihi debuit obedire, constitui, per bona opera erigit.Nunc nos tres persone+, illa uis unius substantie+, que+ primum hominem ad imaginem et similitudinem suam creando tetigit, faciamus ut homini isti magnus honor de sanctitate et cognitione diuinarum rerum detur, ita ut sicut patronus habeatur et dilectionem sancte+ incarnationis in imagine Dei ad proximum suum habeat et in scientia sua honorem diuinitati in similitudine Dei exhibeat, quatinus per institutionem e+uangelii et per uirtutes temporalibus rebus prelatus seipsum etiam Deo sacrificet; ita scilicet ut corpus suum per abstinentiam affligat et se a terrenis ad celestia promoueat, quatinus cum ipsis uirtutibus, que+ in eo implete+ sunt, operetur, et ipse+ uirtutes cum eo, atque in hac prelatione ipse Deum timeat et diligat.Et creauit Deus hominem ad imaginem suam; ad imaginem Dei creauit illum, masculum et feminam creauit eos; benedixit que illis Deus, et ait: Crescite et multiplicamini, et replete terram, et subicite eam, et dominamini piscibus maris, et uolatilibus celi, et uniuersis animantibus, que+ mouentur super terram.Et nunc Deus hominem ad honorem sibi creat, ita ut ipse omnimodo in deitate et in humanitate sua in illo cognoscatur.Quomodo? Potencia deitatis omnia creantis et regentis in magistracione hominis ad imaginem eius secundum racionem facti, qua ceteris creaturis preest, apparet; miseracio eius, qua mundo ex humanitate subuenit, in compassione ipsius hominis, qua | proximo suo secundum possibilitatem suam parcere et misereri debet, agnoscitur; et he+c bona exempla uerbi Dei sunt, ut psalmista Dauid ait: Ego dixi dii estis, et filii excelsi omnes.Hoc considerandum sic est: Ego uobis hominibus dixi: In hoc dii estis, quod homo omni creature+ dominatur, eam ad omnem necessitatem suam sicut desiderat sibi subiciens; quoniam quemadmodum omnipotentem Deum in fide et timore et amore habet, sic creatura hominem uelut deum per magisterium timoris inspicit et diligit, cum ab ipso pascitur.Sed et filii illius qui in excelsis altus est uos homines dicimini, quia per gratiam uiuentis Dei racionales creati estis, quasi ab ipso nati sitis, et quoniam omnem scientiam que+ uobis necessaria est ab ipso habetis; irracionale autem animal nihil aliud scit, nisi quod sensu capit.In homine quoque, id est in uiuenti scientia hominis, uim et fortitudinem perspicue+ iusticie+ creat, ita ut nec in seipso nec in aliis iniquitati ullatenus praue cedat, quod quasi uirile est.In eo etiam creat, ut per donum diuine+ gratie+ homini in peccatis uulnerato cum misericordia parcat, et ut miserias ipsius ita adtendat, quatinus uinum penitentie+ ei infundat ipsum que oleo misericordie+ unguat sic, ne ipse homo propter excedentem mensuram et inremissibilem penitentiam cadat, et ne tepidus in uanitatem prauorum operum inuoluatur, quod quasi femineum est.Et istud Deus benedicit, quia humanitatem filii eius tangit, ut idem filius Dei in euangelio dicit: Quicumque fecerit uoluntatem patris mei, qui in celis est, ipse meus frater, soror et mater est.Hoc considerandum sic est: Omnis homo gratia Dei suffultus, qui fecerit bona intentione uoluntatem patris mei, qui per diuinitatem pater meus est in celis habitans, qui filius uirginis sum, ita ut hoc in quo natus est repudians ad Deum cum interiori homine uolet, iste in alia natura quam conceptus sit Deum imitando et in ueneratione perfecti timoris ipsum semper inspiciendo frater meus est.Deum quoque fideliter in amplexione caritatis assidue habendo soror mea in hac deuotione est; atque in omnibus operibus suis cum uoluntate perfectionis ad eundem patrem meum ascendendo et in corde et in corpore eum frequenter portando mater | mea existit, quoniam sic me generat, ubi toto studio sanctitatis in patre meo per plenitudinem beatarum uirtutum floreo.Tunc Deus in semetipso dicit: Iste homo in uiribus fortissimarum uirtutum crescat, et multiplicatio earundem uirtutum in eo colatur, ut illa terra, scilicet ceteri homines, preciosa pigmenta bonorum operum de eodem homine audiendo et intelligendo, repleatur, et preceptis eius se subdant; atque ipse homo cum superhabundanti felicitate desideriis suis dominetur, in eisdem uirtutibus omnem pompam seculi, que+ quasi mare est, sibi abstrahens; et ut in uirtutibus et in his que+ in uiribus suis ad bonum mobiles sunt superno desiderio ad celestia currat, ita ut he+ uirtutes homini illi illicita desideria, que+ quasi terra sunt, abstrahant.Dixit que Deus: Ecce dedi uobis omnem herbam afferentem semen super terram, et uniuersa ligna que+ habent in semetipsis sementem generis sui, ut sint uobis in escam, et cunctis animantibus terre+, omni que uolucri celi, et uniuersis que+ mouentur in terra, et in quibus est anima uiuens, ut habeant ad uescendum.Et factum est ita.Et nunc etiam Deus in Spiritu Sancto dicit: Ecce omnia germina uirtutum, que+ supra dicta sunt, semen uerbi mei afferentia supra desideria carnis hominis istius, qui se ita constringit, et omnes fortiores uirtutes ad maiora precepta ascendentes posui, ut, in semetipsis recto desiderio bonum semen generis sui in uerbo meo habentes, sint ei in cibum refectionis anime+; ita ut etiam omnes uirtutes per humilitatem Deo subiecte+, et in celesti milicia uolantes, et que+ hominem a terrenis rebus ad celestia remouent, et in quibus uiuentes uires de plantatione Spiritus Sancti sunt, cum eo in anima ipsius pascantur, et ipse etiam cum illis in his omnibus alatur.Et he+c omnia in homine illo ita fiunt, qui sic in Deo proficit.uidit que Deus cuncta que+ fecerat; et erant ualde bona.uidet et nunc Deus quod omnia que+ Spiritus Sanctus tribuit ualde bona sunt, quia in plenitudine omnium uirtutum perfecta sunt; cum prius unaqueque uirtus in semetipsa tantum unum bonum esset, hic autem omnia pariter bona sunt, quia in homine simul apparendo im|pleta sunt.Et factum est uespere et mane, dies sextus.Et nunc a Deo in homine fit, ut bonus finis cum bono inicio sexte+ uirtutis, que+ obedientia est, tamquam dies sextus resplendeat.XLuII. Igitur perfecti sunt celi et terra, et omnis ornatus eorum.Hoc considerandum sic est: Superiora et inferiora elementa cum omnibus sibi adiacentibus uiribus tanta plenitudine et perfectione perfecta sunt, ut omni penuria ablata in habundantia conuenientis utilitatis gauderent.Compleuit que Deus die septimo opus suum quod fecerat; et requieuit die septimo ab omni opere quod patrarat.Completio sex distinctionum prefatorum operum dies septimus appellata est, cum Deus omnia que+ creare preordinauerat ad perfectum duxit.Ac sic requieuit die septimo operari cessans, quoniam omne opus suum in formis suis perfecerat.Et benedixit diei septimo, et sanctificauit illum, quia in ipso cessauerat ab omni opere suo quod creauit Deus ut faceret; Deus benedixit diei septimo cum laude atque eum cum honorificentia sollempnitatis sanctificauit, quoniam omnis creatura in illo pleniter creata exstitit, quam Deus preordinauerat fieri, de qua alia genita procedit.unde et omnis angelica turba omnia que occulta misteria diuinitatis de perfectione operis Dei Deo benedicebant ipsum que laudabant, quia cum septem donis Spiritus Sancti omne opus suum perfecerat.Item alio modo:XLuIII. Igitur perfecti sunt celi et terra, et omnis ornatus eorum.Hoc considerandum sic est: Perfecta sunt cuncta celestia opera, que+ in transitu terrenarum rerum ad celos tendunt cum terrenis rebus, quas necessitas nascentium filiorum hominum habet; et ita omne illud perfectum decus celestium operum in ecclesia constitutum est.Compleuit que Deus die septimo opus suum quod fecerat; et requieuit die septimo ab omni opere quod patrarat.Completa est omnis constitutio he+c in omnibus his; et hoc ita scilicet, quod ego in filio meo die septimo, id est in plenitudine totius boni, omnem operationem meam sic definiui, ut omnis e+cclesiasticus populus uidendo, audiendo et per doctrinam scrutando bene nouerit quid sibi in preceptis meis faciendum sit.Et omnis constitutio mea ita festiua fuit, ut eam in nullo alio | nisi in filio meo a me misso ostenderem; qui omnes ordinationes meas per doctrinam suam et per apostolos suos cum manifesto opere compleuit, quas prophete+ prius in umbratione uiderunt.Tunc etiam septimus dies requiei mee+ in ecclesia refulsit, ita ut postea in aperto opere nihil aliud nec in predicatione nec cum signis miraculorum nec cum uisione antiquorum sanctorum operarer, nisi ut in filio meo opera uite+ et quamplurima secreta, tam futura quam preterita et presentia, manifestarem et electos meos tam benigne monerem, ut incarnationem eiusdem filii mei, que+ in primo germine floruit, imitarentur.Et benedixit diei septimo, et sanctificauit illum, quia in ipso cessauerat ab omni opere quod creauit Deus ut faceret.Istum septimum diem in saluatione animarum benedixi et sanctificaui, dum filium meum in utero uirginis misi incarnari.Et benedixi ac sanctificaui eum, quia in isto die meo multum delector, scilicet in illis qui quasi flores rosarum et liliorum iugo legis emancipati tantum me inspirante se constringere libere incipiunt, ut etiam incarnatio filii mei, quam in prophetia ante promiserat, precepto legis obnoxia non est.Cessaui que operari tali modo in e+cclesia, que+ iam in opere sancto, sicut nunc lucet, in plena constitutione perfecta est; quia filius meus, qui meum septimum opus est, ex utero uirginis per humanitatem procedens omnia he+c in Spiritu Sancto me cum perfecit, secundum hoc quod in euangelio dicit: Data est mihi omnis potestas in celo et in terra.Hoc considerandum sic est: A Deo patre data est mihi, qui filius uirginis sum, omnis potestas hereditario iure in celo facere et in terra diiudicare que+ facienda et diiudicanda sunt; non tamen ut uoluntatem patris mei transcendam, sed illam in omnibus inspiciam, quia ego in patre et ipse in me est.Et iterum alio modo:XLuIIII. Igitur perfecti sunt celi et terra, et omnis ornatus eorum.Hoc considerandum sic est: Ille+ celestes et terrene+ uirtutes et omnis ornatus earum in iusticia et ueritate cum bonis operibus in homine perficiuntur.Compleuit que Deus die septimo opus suum quod fecerat; et requieuit die septimo ab omni opere quod patrarat; | Deus per septimum diem, qui filius eius est, in quo omnis plenitudo boni operis orta est, in homine bonum opus cum omnibus perfectis uirtutibus complet, ut faber preciosos lapides operi suo, quod facturus est, imponit; quia omnia bona opera in homine, qui ea per gratiam Spiritus Sancti operatur, pleniter ornantur.Tunc etiam Deus in filio suo ab omni opere requiescit, scilicet ab opere illo in quo homo iam perfectus est; quia ipse iusta opera in filio Dei, qui septimum opus erat, in utero Marie+ uirginis operari cepit.Et benedixit diei septimo, et sanctificauit illum, quia in ipso cessauerat ab omni opere quod creauit Deus ut faceret.Benedicit Deus septimum diem in perfectione bonorum operum, hoc est hominem, qui membrum filii eius est in ipso.Quomodo? Scilicet ut interiorem benedictionem, id est eundem filium eius, qui de corde ipsius exiuit, imitetur, quatinus per exempla eius, qui Deo patri obediens factus est, ad uitam reuertatur.In ipso quoque homine prefata celestia opera sanctificat, cum illi se cum gloriam et honorem hunc concedit, ut proximo suo unumquodque debitum cum uoluerit dimittat.Atque ab hac pater operum seueritate iam cessat, qua ante incarnationem filii sui nullum celeste regnum intrare permittebat; nunc autem in eodem filio suo introitum supernorum gaudiorum patefacit, cum unumquodque debitum homini, quod ex corde confitetur, per eundem filium suum remittit.He+c ergo fidelis fideliter intelligat, nec in his illum qui uerax est contempnat.PRIMA uISIO TERCIE+ PARTIS.I. Et iterum uidi quasi cuiusdam magne+ ciuitatis instrumentum quadratum, uelut quodam splendore et quibusdam tenebris quasi muro hinc et hinc circumdatum, ac etiam quemadmodum quibusdam montibus et imaginibus exornatum.uidi quoque in medio orientalis plage+ eius quasi montem magnum et excelsum duri albi que lapidis, sicut eius de quo ignis eicitur formam habentem; in cuius summitate uelut speculum tante+ claritatis et puritatis resplenduit, ut etiam splendorem solis excellere uideretur; in quo etiam uelut columba expansis alis apparuit, quasi ad uolandum preparata.Idem quoque speculum, quamplurima occulta miracula in se habens, quendam splendorem magne+ latitudinis et altitudinis de se emittebat, in quo multa misteria et plurime+ forme+ diuersarum imaginum apparebant.Nam in eodem splendore ad australem plagam quemadmodum nubes superius candida, subterius autem nigra apparebat, supra quam uelut plurima multitudo angelorum fulgebat, quorum quidam ignei, quidam clari, quidam ut stelle+ uidebantur; qui et omnes a quodam uento ut ardentes lampades uolante mouebantur, qui etiam plenus uocum erat, que+ ut sonus maris sonabant.Et uentus idem uoces suas in zelo suo extendebat atque per ipsum in prefatam nigredinem predicte+ nubis ignem misit, unde illa in nigredinem sine flamma exarsit; sed et mox in illam flauit eam que ut densum fumum euanescere et corruere fecit.Sic quoque illam corruentem ab austro retro supra predictum montem ad aquilonem in quandam infinitam profunditatem proiecit, ita ut se deinceps erigere non ualeret, preter quod nebulam quandam aliquando super terram mittit.Audiui que quasi tubas de celo uociferantes: Quid est hoc quod fortis in uiribus suis cecidit?Et sic candida pars prefate+ nubis clarior effulsit quam prius fuisset, nec uento, qui tribus modis uocum suarum predicte+ nubis nigredinem deiecerat, ullus amodo resistere potuit.Iterum que audiui uocem de celo dicentem:II. Deus in prescientia sua omnia nouit, quoniam antequam creature+ in formis suis fierent eas presciuit, nec quicquam eum latuit quod a principio mundi usque ad finem eius procedit.Quod et uisio presens declarat.uides enim quasi cuiusdam magne+ ciuitatis in|strumentum quadratum, quod designat diuine+ predestinationis opus stabile et firmum; uelut quodam splendore et quibusdam tenebris quasi muro hinc et hinc circumdatum, quia fideles ad gloriam, infideles autem ad penas iusto iudicio ab inuicem separati deputantur.Ac etiam quemadmodum quibusdam montibus et imaginibus exornatum, id est magnis prodigiis miraculorum et uirtutum munitum et exaltatum, quoniam Deus omnia opera sua uera et iusta faciens ea tanta fortitudine stabilitatis corroborauit, ut nullo impulsu ullius defectus exterminari possint.Quod autem uelut in medio orientalis plage+ uides quasi montem magnum et excelsum duri albi que lapidis, sicut eius de quo ignis deicitur formam habentem, hoc designat quod in fortitudine iusticie+ Deus est magnus in potestate, excelsus in gloria, durus in seueritate, albus in lenitate, quoniam omnia iudicia sua in ardore equitatis perficit.Ipse enim iustus est et iniusticiam omnino conterit, quia celum et terra super eum fundata sunt firmamentum que cum omnibus creaturis sustinet, quemadmodum lapis angularis totum edificium continet.In cuius summitate sicut speculum tante+ claritatis et puritatis resplendet, ut etiam splendorem solis excellere uideatur; quia in excellentia Dei prescientia ipsius tam lucida tam que perspicua existit, ut omnem fulgorem creaturarum excedat.In quo etiam uelut columba expansis alis apparet, quasi ad uolandum preparata, quoniam in eadem prescientia diuina ordinatio se expandens ad manifestationem sui processit.Nam cum Deus uoluit, omnem creaturam prodire fecit.Et ut aliti due+ ale+ ad uolandum assunt, et ut supra montem sedens considerat quo uolare uelit, ita et diuina ordinatio, duas alas in angelis et hominibus habens, in possibilitate sua uelut in monte omnia ordinando sedet, quemadmodum etiam uir qui silendo omnia que+ uult ordinat; atque in presidiis angelorum hominem muniens ipsi cum uoluntate et opere quasi alas ad uolandum dedit, et in ueteri lege uelut tacens siluit, quoniam lex tota significatiua fuit.Ipsa enim in omnibus preuiderat quod figura, in qua uiuens spiraculum et scientia erat, nosset quid operari deberet, cum per uiuentem uentum, id est animam, seu ad dextram seu ad sinistram respiceret; et si ad dextram uolaret, mercedem uite+ acci|peret; si uero ad sinistram tenderet, debitis penis ibidem subiaceret.Ordinationem itaque istam Deus sub uelamento alarum suarum habet, ita ut illum (qui ad eum uolat sic dicendo: In te exultabo quoniam fecisti me, unde et anima mea heret post te) ipsius dextra protegens suscipiat plurima que ornamenta illi tribuat; hunc uero qui ei adherere recusat perire permittat, ut prefatum est.Sed et cum filius Dei indumentum carnis assumpsit, quod sancte+ diuinitati adhesit, per quam ipse opus suum, quod nondum perfectum erat, in humanitate sua perficeret, mox uirtuose cum hominibus, de quo angeli mirabantur, uolauit, quod nullus alius hominum nisi unicum uerbum Dei incarnatum facere potuit; illos que per idem indumentum suum sanctificauit, quatinus in eum aspicientes seipsos abnegarent atque ut in expansis alis suis cum eo ad superna desideria uolarent.III. Prefatum quoque speculum, quamplurima occulta miracula in se habens, quendam splendorem magne+ latitudinis et altitudinis de se emittit, significans quod scientia Dei, multa et incognita secreta in se habens, ostensionem mirabilium suorum dilatando et eleuando secundum placitum suum producit.In quo multa misteria et plurime+ forme+ diuersarum imaginum apparent, quia, cum ostensio mirabilium Dei se aperuerit, ea que+ prius incognita et non uisa fuerant in apertam manifestationem procederent.Nam in eodem splendore ad australem plagam quemadmodum nubes superius candida, subterius autem nigra apparet, designans quod in ostensione ardentis iusticie+ Dei intentio beatorum spirituum laudabilis, reproborum uero execrabilis denudatur.Supra quam uelut plurima multitudo angelorum fulget, quorum quidam ignei, quidam clari, quidam ut stelle+ uidentur; quoniam qui ignei apparent in fortissimis uiribus sunt, ita ut nullo modo moueri possint, quia ad faciem suam Deus eos fieri uoluit, ut ipsam semper inspiciant.Qui autem clari demonstrantur in officiis operum hominum, qui opus Dei sunt, nunc mouentur; quorum opera officiorum in conspectu Dei coram eisdem angelis sunt, quoniam illa semper considerant eorum que bonum odorem Deo offerunt, utilia eligentes inutilia que abicientes.Qui uero ut stelle+ uidentur nature+ hominum condolent eam que ut scripturam Deo representant, homines que comitantur uerbis que racio|nalitatis quomodo Deus uult eis loquuntur, atque de bonis operibus illorum Deum laudant, a malis autem se auertunt.IIII. Qui et omnes a quodam uento ut ardentes lampades uolante mouentur, quia angelicos spiritus istos spiritus Dei uiuens et in ueritate ardens ad zelum suum contra inimicos suos mouet.Qui etiam plenus uocum est, que+ ut sonus maris sonant, quoniam plenitudinem et perfectionem omnium laudum habet, quibus et angelica et humana creatura ad laudem Dei infunditur.Et ut uides uentus idem uoces suas in zelo suo extendit, quia spiritus Dei uoces rectitudinis iudiciorum suorum ad uindictam reproborum conuertit.Atque per ipsum in prefatam nigredinem predicte+ nubis ignem misit, unde illa in nigredinem sine flamma exarsit, cum beati spiritus inceptionem perditorum angelorum uidentes ad honorem Dei properabant.Ignem quoque ultionis super pessimam infidelitatem intentionis eorundem inimicorum suorum ardenter fundebant, illis non ad correctionem, sed ad maiorem execrationem absque omni luce salutis estuantibus, nec creatori suo debitum honorem exhibere uolentibus.Nam quia sine fulgore laudis creatoris sui esse uolebant, pro nichilo computati sunt, quemadmodum pergamenum non scriptum uacuum est, honorem scripture+ non habens.Sed et mox in illam flauit eam que ut densum fumum euanescere et corruere fecit, quoniam idem zelus per beatos spiritus conatum reproborum adnichilauit sursum que ascendere uolentem attenuauit et depressit.Multitudines enim bonorum angelorum in Deum aspiciunt atque cum omni symphonia laudum eum cognoscunt, et cum mirifica singularitate misteria ipsius, que+ semper in eo fuerunt et sunt, laudant; et nequaquam hoc omittere possunt, quia nullo terreno corpore grauantur.Diuinitatem quoque cum uiuentibus sonis excellentium uocum enarrant, que+ super numerum harene+ maris sunt super que numerum cunctorum fructuum qui in terra germinantur, atque super numerum sonorum qui per omnia animalia proferuntur, et super omnem fulgorem qui per solem et lunam et stellas in aquis fulget, et super omnes sonos etheris qui per flatus uentorum, qui quatuor elementa eleuant et sustinent, fiunt.Sed in omnibus his uocibus laudum suarum beati spiritus diuinitatem nullo fine capere possunt.Quapropter et ipsi in uocibus suis nouitatem semper faciunt.Prefatus quoque | zelus sic illam corruentem ab austro retro supra dictum montem ad aquilonem in quandam infinitam profunditatem proiecit, ita ut se deinceps erigere non ualeat, preter quod nebulam quandam aliquando super terram mittit.In quo ostenditur quod ipse, per uirtutem sanctitatis angelorum, intentionem malignorum spirituum iam uacillantem a loco beatitudinis retro aspectum semper uiuentis ad infelicitatem perditionis et indeficientis calamitatis repulit, cum illos ad tantam contritionem redegit, ut deinceps rebellare Deo non possint, quamuis pessimis suggestionibus suis homines attemptare non neglegant.u. Est etiam multitudo quedam angelorum cum Deo archana in celo, quam diuinitas lumine suo perfudit et que+ humane+ creature+ obscura est, preter quod illa per lucida signa cognoscitur.Et multitudo ista cum Deo magis quam cum homine racionalis est raro que hominibus apparet, cum angeli, qui cum hominibus officiales sunt, quando Deo placuerit illis quibusdam signis se ostendunt; quoniam Deus quosdam ad diuersa officia constituit et cum creaturis eos officiales esse fecit.Qui tamen, quamuis diuersa officia habeant, omnes unum Deum colendo et sciendo uenerantur.Quod si scientia cum sono laudis ad illum de quo est non uolaret, sed a seipsa esse uellet, quomodo stare posset, cum per seipsam non sit?Racionalitas enim sonum laudis in alium semper protendit inde que iocundatur, quoniam, si a seipsa sonare uellet, glorificari non posset; quod Sathan fecit cum uiuere incepit, quia cum laude ad creatorem suum non respexit, sed per seipsum esse uolens corruit, a diuinitate abscisus et conculcatus, quemadmodum stipula a grano abscisa conculcatur.Quapropter que+libet creatura que+ uiuit ad creatorem suum respiciat nec gloriam a seipsa habere querat.Plenum namque gaudium utilitatis ex seipso homo habere non potest, nisi illud ab alio percipiat; et cum per alium utilitatis gaudium intellexerit, exultationem magnam in corde suo exinde habebit.Hinc etiam anima se a Deo creatam recordatur et in fide ad illum respicit, sicut et homo faciem suam in speculo considerat quomodo formata sit.Omnipotens enim Deus opus suum hoc modo constituit, ut cum laudibus ad ipsum respiciat, quoniam in magno honore illud perfecit; disponens etiam quod beati spiritus uere+ beatitudini contrarios abicerent dicentes: Istos a nobis abicia|mus, qui uolunt terrere nos.unde in uoluntate Dei scriptum est:uI. Eleuauerunt flumina, Domine; eleuauerunt flumina uocem suam.Eleuauerunt flumina fluctus suos a uocibus aquarum multarum.Huius sententie intellectus hoc modo accipiendus est: In zelo tuo erecti sunt angelici spiritus, o domine omnium creaturarum, extulerunt que quasi fluctus uires suas in submersione hostium tuorum; ac iterum in altum tetenderunt exercitus eorundem spirituum fortitudinem suam, uoces sonorum quamplurimarum laudum Deo offerentes; quia angelica agmina quasi flumina aque+ uiue+ sunt, que+ uentus spiritus Dei ad gloriam laudis sue+ mouit, cum e+edem uoces contra nigrum draconem preliarentur.Nam Michahel in uocibus tubarum occulti iudicii Dei eundem serpentem percussit, quoniam claritatem diuinitatis cognoscere noluit, eum que per uirtutem Dei in puteum inferni proiecit, qui absque obstaculo fundi est; ubi et sequaces eius, qui ipsi consenserunt, eum uelut magistrum habentes cum ipso ceciderunt.Sed tamen idem omnibus illis plus penarum recepit, quia in nullum alium quam in seipsum aspicere uoluit, cum isti in illum respicerent.Post ruinam autem huius antiqui hostis celestes chori Deum laudabant, quod accusator eorum cecidisset et quod locus eius in celo amplius non esset inuentus.Et tunc etiam maiori fulgore mirabilia Dei cognoscebant quam ea prius uidissent, intelligentes quoque quod in celo tale prelium amodo non fieret et quod nullus de celo ulterius caderet.Sed et in pura diuinitate cognoscebant numerum cadentium spirituum fictilibus uasis inpleri.unde et pre gaudio isto, quod numerum illorum qui ceciderant hoc modo restaurari sciebant, eundem casum in huiusmodi obliuionem ducebant, quasi non fuisset.Omnipotens quippe Deus celestem miliciam in diuersos ordines constituit sicut eum decuit, ita ut singuli ordines officia sua teneant, et quisque ordo speculatiuum sigillum alii ordini sit, et in unoquoque speculo diuina misteria sunt, que+ idem ordines nec pleniter uidere, nec scire, nec capere, nec finire possunt.Quapropter admirantes | de laude in laudem, de gloria in gloriam ascendunt; et sic noui semper sunt, quoniam omnia he+c ad finem perducere non ualent.Ipsi quoque a Deo spiritus et uita facti sunt.unde etiam in diuinis laudibus numquam deficiunt igneam que claritatem Dei semper inspiciunt, atque ex claritate diuinitatis uelut flamma choruscant.uerba autem he+c fideles deuoto cordis affectu percipiant, quoniam per illum qui primus et nouissimus est ad utilitatem credentium edita sunt.SECuNDA uISIO TERCIE+ PARTIS.I. Post he+c in angulo orientali, scilicet ubi oriens incipit, quasi marmoreum lapidem sicut montem magnum et altum ac integrum aspiciebam; in quo tantum porta uelut magne+ ciuitatis excisa uidebatur, quam splendor quidam lucidus ab ortu solis ueniens totam perfundebat, nec ultra se extendebat.Et ab eodem lapide fere usque ad alterum orientalem finem, qui uersus austrum erat, quasi imagines hominum, uidelicet puerorum, iuuenum ac senum, quemadmodum stelle+ per nubem apparebant, sonum usque ad occidentem dantes uelut mare, cum inundando per uentum mouetur.Quos etiam quidam splendor de supernis ueniens omnem que pulcritudinem humane+ estimationis excedens quodam radio suo perfundebat, quem iterum deinde ad se retrahebat.Iuxta istum autem prefatum orientalem finem alie+ due+ imagines sibi uicine+ stabant, quarum altera, que+ prior erat, caput et pectus quemadmodum leopardus habebat, brachia uero ut homo, sed manus eius ursi pedibus assimilabantur; aliam autem formam in ea non uidebam.Tunica autem lapidea induebatur; nec hac nec illac mouebatur, sed uisum suum ad aquilonem retorquebat.Sed altera imago, que+ predicto angulo uicinior erat, faciem manus que hominis sibi inuicem complicatas habebat et pedes accipitris in se ostendebat.Et quasi tunica lignea induebatur, que+ a summitate sua usque ad umbilicum illius apparebat candida, ab umbilico autem usque ad lumbos eius subrubea, a lumbis uero usque ad genua ipsius subgrisea, et a genibus usque ad finem pedum illius turbida.Gladium quoque uelut supra lumbos suos in transuersum positum tenebat, atque inmobilis permanens aspectum suum ad occidentem uerterat.| Deinde autem quasi alias innumerabiles hominum imagines per totam australem plagam sicut nubem in ere fluentes uidebam; quorum alii in capitibus suis uelut coronas aureas ferebant, alii ut palmas ualde ornatas in manibus suis tenebant, alii ut fistulas, alii ut cytharas, alii ut organa; sonus que eorundem instrumentorum quemadmodum dulcis sonus nubium intonabat.Et iterum uocem de celo audiui dicentem ad me:II. Postquam exercitus perditorum angelorum cecidit, Deus hominem in gloriam illorum, quam perdiderant, ordinauit; sed eo etiam corruente ipsum magno precio beate+ ereptionis redemit, multis et admirandis nunciis, quibus eum ad uitam reuocaret, in ueteri testamento multociens premissis, in nouo quoque testamento quamplurimis pro liberatione illius miraculis perpetratis.Quapropter in angulo orientali, scilicet ubi oriens incipit, quasi marmoreum lapidem sicut montem magnum et altum ac integrum aspicis; qui designat quod a principio creaturarum, cum mundus creatus est, Deus firmissima petra potens et excelsus in integritate stabilitatis extitit, nullam mutabilitatem in se habens.In quo tantum porta uelut magne+ ciuitatis excisa uidetur, quam ab ortu solis lucidus splendor quidam ueniens totam perfundit, nec ultra se extendit; quia uoluntas Dei quemadmodum porta ad quelibet bona patens purissime+ diuinitatis ordinatione tangitur, que+ supra id quod ordinatum est non procedit, quoniam uoluntas et ordinatio Dei hoc modo sibi conueniunt, ut neutra aliam transcendat.Nam Deus in locum quem antiquus serpens perdidit pia bonitate uoluntatis sue+ hominem ordinauit, ipsum que in peruersa uacillantem aquis diluuii expiauit, et mundum in Noe iusta examinatione renouauit.unde et ab eodem lapide fere usque ad alterum orientalem finem, qui uersus austrum est, quasi imagines hominum, uidelicet puerorum iuuenum ac senum, quemadmodum stelle+ per nubem apparent, sonum usque ad occidentem dantes uelut mare, cum inundando per uentum mouetur; quoniam a diuina fortitudine usque ubi uetus lex cum seueritate apparens finem ardore iusticie+ et ueritatis ueniente accepit, prophecia in primo opere Dei, uidelicet in Adam, in|cepit.Que+ ita a generatione in generationem per diuersas etates hominum ut lumen per tenebras lucebat, nec a sono suo usque ad terminum mundi cessabit uoces multimodarum significationum proferendo, cum inspiratione Spiritus Sancti diuersis misteriis imbuitur.Prophetia enim in homine uelut anima in corpore est; quia sicut anima in corpore obumbrata est et ut per eam corpus regitur, ita et prophetia a spiritu Dei ueniens, qui omni creature+ preminet, inuisibilis est, atque per eam que+que decliuia corripiuntur et ad uiam rectitudinis deuiantes reducuntur; sicut etiam inspiratione mea Dauid seruus meus loquitur, dicens:III. Eructauit cor meum uerbum bonum, dico ego opera mea regi.Huius quoque sententie+ intellectus hoc modo accipiendus est: Ego, qui pater omnium sum, manifeste ostendo quod ante omnem creaturam eructauit interior uis mea uerbum bonum, scilicet quem genui filium meum, per quem omnia ualde bona facta sunt.Quapropter etiam dico in diuersa non mutans me, ego qui sum propalans opera mea illi, qui per orbem terrarum regnaturus est.Omnia enim opera mea, que+ ab inicio facta sunt, filio meo nota sunt.Prophetia quoque eructauit in uirtute sua uerbum bonum, cum idem uerbum, per quod omnia facta sunt, carne induendum dicendo mirabilia opera prenunciauit, et cum illud regem regum futurum demonstrauit; atque iustum germen hoc integra terra proferre deberet, que+ per opus uiri contrita non esset.Istud prophetia per infusionem Spiritus Sancti cognouit, scilicet in quibusdam senibus, in quibusdam quoque iuuenibus atque in quibusdam pueris, qui in plurimis signis de eodem germine, quod uerbum Dei est, per inspirationem Spiritus Sancti loquebantur.Deus namque masculum de terra creauit et illum in carnem sanguineam mutauit; sed mulier de eodem uiro sumpta caro de carne in aliud non mutanda permansit.Et isti in spiritu prophetie+ cognouerunt mulierem per inspirationem Spiritus Sancti filium Dei parituram, quemadmodum flos de suauissimo ere crescit.Et ut etiam in uirga Aaron presignatum est, que+ ab arbore abscisa Mariam uirginem ostendebat, de cuius mente uir ita abscisus est, ut numquam delectatione copulationis alicuius tangeretur; sed per ardorem Spiritus Sancti uirum unum procrea|uit; quem omnibus creaturis circumdedit, quoniam ille+ ab ipso procedendo gustum perceperant, quapropter etiam omnes uoci ipsius obediebant.Prophete+ namque dixerant quod ex opere caritatis mulier paritura procedere deberet, sicut uirga de stirpe Iesse; omnes que uirginalem hunc partum regi, scilicet filio Dei, ascripserunt.Cum enim mulier he+c filium Dei circumdedit, homines, qui ipsum in similitudine imaginis sue+ uidebant et audiebant, plus eum diligebant quam si ipsum non uiderent; quia quod homines in umbra uident, ad plenum scire non possunt.unde et prophete+ cum in sono umbre+ loquerentur, he+c aliquando uelut umbra ipsos pertransierunt, que+ tamen omnia in hominibus postea formata sunt, quoniam sonus prophetie+ de occultis misteriis diuinitatis procedit.IIII. Quemadmodum autem uides iuxta prefatum orientalem finem alie+ due+ imagines sibi uicine+ stant, significantes quod ortu iusticie+, qui in Abel demonstratus est, iam titubante, duo tempora diuersorum morum hominum sibi in uicinitate coniuncta Deus propalauit: aliud quidem ante diluuium sine lege, aliud uero post diluuium sub lege.Quarum altera, que+ prior est, caput et pectus quemadmodum leopardus habet, brachia uero ut homo, sed manus eius ursi pedibus assimilantur; aliam autem formam in ea non uides; quia tempus illud, quod ante diluuium sine lege fuit, in moribus hominum potestatem et fortitudinem diuersarum bestialium naturarum ostendebat, quoniam tunc homines per primam diabolicam deceptionem omnibus uiciis inpliciti erant, Deum obliuioni tradentes et secundum gustum uoluntatis sue+ uiuentes, interdum uero quasi in brachiis suis ut homo operantes, interdum autem in operibus manuum suarum crudelium bestiarum naturam et rapinam imitantes.Quapropter et honestatem morum hominum negligebant nec secundum humanam disciplinam uiuere studebant, sed tantum informes sic remanebant.Tunica autem lapidea induitur, nec hac nec illac mouetur, sed uisum suum ad aquilonem retorquet, quia idem homines, qui in prefato tempore fuerunt, duriciam et grauedinem peccatorum sibi circumdederant nec se a malo ad bonum conuertebant, in scientia sua quidem uidentes quod mala et turpia opera, quibus antiquus serpens congaudet, faciebant, nec tamen ea deserere uolebant.Cum enim Deus celum et terram creauit, terram diuisit, ita ut que+dam pars terre+ inmutabilis, | quedam uero mutabilis sit, ex qua etiam Deus hominem plasmauit.Homo quoque uigilando et dormiendo mutabilis est.Quando enim uigilat, secundum cursum solis lumine oculorum suorum uidet; et quando oculorum suorum lumen non habet, sic est quasi ille qui in anima sua uelut in nocte obtenebratur.u. Et Deus hominem in terram uiuentium posuit, que+ per speram solis non illuminatur, sed que+ uiuente luce eternitatis perfunditur; sed ille diuinum preceptum transgressus iterum in terram mutabilitatis missus est.Ipse autem duos filios generauit, quorum alter Deo immolauit, alter uero fratrem occidens reus mortis factus est; et qui Deo immolauit et uocem Dei audiuit interemptus est.unde et planctus magnus exortus est.Nam in illa prima creatione homines tante+ fortitudinis tantarum que uirium erant, ut etiam fortissimas bestias superarent.unde ut cum illis iocularentur, multociens delectati sunt, ipse+ que bestie+ homines timentes ferocitatem que suam cohibentes illis subiciebantur; sed tamen ob hoc naturam suam non mutabant.Homines autem pulcram formam racionalitatis sue+ mutantes bestiis se admiscebant, et quod sic generabatur, si homini magis quam bruto animali assimilaretur, illud odio habentes negligebant; si uero magis formam bruti animalis quam formam hominis haberet, osculo dilectionis amplectebantur.Mores quoque eorundem hominum in duobus modis tunc erant, scilicet nunc secundum homines, nunc secundum pecora, quemadmodum leopardus et ursus secundum mores hominum et bestiarum sunt; ideo que etiam pulcherrimas pennas racionalitatis non habebant, quibus ad Deum recta fide et spe anhelarent, quoniam propter predicta peccata e+edem penne+ in ipsis defecerant.Istud antiquus serpens eis suggessit, quatinus gloria racionalitatis eorum periret, quam in homine magno odio laniabat.Diabolus enim intra se dicebat: Quid est hoc quod altus fecit?Illud quippe consilio meo plus quam suo consentit.Quapropter in plasmatione ipsius eum superabo.Sic homines in primo seculo per spumam serpentis polluti secundum gustum terreni uasis sui, et non secundum spiramen anime+, operabantur, nec quicquam cognoscere uolebant preter quod formatum uidebant, dicentes: Quid prodest mihi uentus, qui nec formatus est, nec mihi loquitur?Quod mihi loquitur et quod mihi accur|rit, illud tenebo.Nam diabolica ars que+dam magna animalia insufflauit, atque per illa hominibus dicebat: Ego sum qui uos creaui.Et hoc modo suggessit hominibus ut per illa polluerentur, quatinus sonum uocis racionalitatis, quo Deum laudare deberent, in eis euerteret, ne Deum laudarent, sicut nec ipse uoluit nec uelle querit.Quidam autem pauci, qui prothoplastum audierant, qui ipsis retulerat quomodo a Deo formatus et quomodo in locum uoluptatis positus fuisset et quomodo inde exisset, naturam suam humanam gustantes nec se pecoribus commiscentes, ut Deus eis constituit, in eadem natura sua recte et sobrie uiuebant, atque propter molestiam et grauedinem communis plebis, que+ hoc modo, ut predictum est, polluebatur, ad altos montes fugiebant; ibi que ex spiramine anime+ ita confortabantur, ut eos peccare non liberet, sed semper suspirabant dicentes: ubi queremus illum, qui nos creauit?unde a predictis populis deludebantur, dicentibus: Quid est quod isti colunt, quod nec oculis suis uident, nec manibus palpant?Sed et edificium Noe deludebant.Et Deus istis in misticis miraculis suis loquebatur, sicut etiam Abel filio primi hominis locutus est.uI. Postquam autem terra hoc contrario populo repleta est, ego qui sum he+c criminalia peccata diutius non sufferens decreui hoc, ut genus humanum in aquis suffocaretur, exceptis paucis qui me cognouerant.Terra uero nequaquam exsiccata est, donec delusus populus totus submersus est.Aque+ enim totam terram ita perfuderunt, ut uelut lutum fieret; et huic cadauera hominum ita inmergebantur, ut postea inueniri non possent, quibusdam tamen cadaueribus pecorum ex leuitate sua in superficie aquarum apparentibus.Nec terra etiam exsiccata est, antequam sol cum itineribus lune+ et stellarum et cum omnibus officiis suis ortum et occasum compleret, nec antequam omnia he+c aquas in constituta loca sua, ut primum posite+ fuerant, ad se retraherent.Et sic terra per calorem solis in alium modum cocta est, quam prius apparuisset.Sol quippe et luna ac stelle+ cetera que sydera post casum Ade+ ante diluuium ex nimio et ualido calore aliquantum turbulenta fuerunt, homines que tunc in corporibus suis tam fortes erant, ut eundem calorem tolerare ualerent.| Quod etiam nunc feruor magni caloris interdum ostendit, cum prefata sydera ab illo turbida aliquando existunt; quoniam post diluuium aquis ita perfusa sunt, ut in frigore et in calore suo lucidiora quam ante diluuium fuissent existant, terra uero et hominibus in maiori debilitate et infirmitate postmodum permanentibus quam prius essent.Nam aqua in diluuio totam terram usque ad fundum penetrabilis terre+ perfundens in lutum mutauit, sicut et in nouissimo die ad eandem profunditatem ardebit, quoniam homo ea deinceps non indigebit.Iudicia enim sua Deus per aquam et ignem super hominem exercet, ut, quoniam per he+c hominem composuit, per eadem etiam homo comprimatur.Et sicut Deus humiditate aque+ totam terram perfundit et calore ignis eam componit et firmat, ita et hominem humiditate corporis humectat atque calore ignis anime+ eum confortat.Illi autem, quos Dominus post diluuium ad procreationem noui generis seruauerat, terribili iudicio Dei quod uiderant perterriti in timore Dei ardebant atque sacrificia sua ad honorem Dei immolare ceperunt.uII. Sed deinde genus in genus in minoribus uiribus processit quam homines ante diluuium fuissent, ut prefatum est; quoniam cum terra inmutata est, uires etiam hominum inmutate+ debiliores facte+ sunt, quia antiquum insidiatorem subsecuti fuerant, qui gloriam suam in serpentinos mores mutauerat; quoniam serpens astutus est ad decipiendum illum quem decipere uult, et ad fugiendum ab illo a quo fugere querit.Sic et antiquus hostis facit, cum illum quem superat per dolum mortiferi ueneni infidelitatis decipit, et cum ab illo a quo deuincitur uelociter fugit, quia per illum conculcatur, quemadmodum de celo proiectus est.Istud enim tempus in timore Domini ita floruit, quod antiquo serpenti restitit, ne per sufflatum suum obliuio Dei, sicut ante diluuium fecerat, homini infunderetur.Post diluuium namque Deus nouam terram cum nouo populo fecit, arcum pro signo in nubibus ponens, ne aque+ omnem terram et omnes populos amplius suffocarent; ostendens etiam quod omnes inimici eius cognoscerent quam magnam potestatem in tremendo iudicio suo super eos haberet.Iudicium quippe Dei magnam for|titudinem inimicos eius ad percutiendum habet, qui ueritatem diuinitatis destruere uolunt; atque cum igne magnis que tempestatibus post casum filii perditionis finem omnium mortalium hominum faciet, ita ut postmodum nullo modo quicquam mortale appareat.uIII. Sed altera imago, que+ predicto angulo uicinior est, faciem manus que hominis sibi inuicem complicatas habet, sed pedes accipitris in se ostendit, designans tempus illud, quod post diluuium sub lege in moribus hominum erat, ita usque ad terminum illum procedens, ubi iam austeritas eiusdem legis claudicabat; in quo intentio et opera eorundem hominum ad carnalia magis quam ad spiritalia spectantium absque labore uacabant; in quo etiam gradiendo acerbitatem et non lenitatem sentiebant, quoniam lex nulli pepercit, sed delinquentem acriter puniuit.Et quasi tunica lignea induitur, quia prefatum tempus ueterem legem spiritales fructus negligentem sibi attraxerat.Que+ a summitate sua usque ad umbilicum illius apparet candida, quoniam tempus quod ante Noe fuit, qui creatorem suum cognouit et se hominem esse sciuit, et edificium sanctitatis primum incepit et oblationes Deo obtulit, quasi candidum usque ad Abraham, qui uelut umbilicus fortitudinis erat, surrexit; quia per uoraginem aquarum homines in tantum exterriti fuerant, ut deinde per aliqua tempora timorem Dei per rectitudinem ad se colligerent.Ab umbilico autem usque ad lumbos eius subrubea est, significans tempus quod ab Abraham usque ad Moysen in circumcisione ardens se extendit; quoniam ut aurora solem preuenit, sic Abraham per signum circumcisionis, in qua luxuriam contriuit, humanitatem filii Dei precessit.A lumbis uero usque ad genua ipsius subgrisea est, ostendens quod tempus illud, quod a Moyse legislatore usque ad Babilonicam transmigrationem fuit, in duricia et asperitate legis secundum carnem processit, quod et ibi ad multas uanitates incuruari cepit.Et a genibus usque ad finem pedum illius turbida est, significans tempus quod a Babilonica transmigratione usque ad exterminium eiusdem legis se extendit, ubi filius Dei uenit, qui ipsam in semetipso totam compleuit.Quod scilicet tempus uelut turbidum in negligentia et in torpore apparuit, quia eadem lex iam tunc pro dedecore computata et quasi turbulenta aqua pro nichilo habita ad casum suum carnaliter tendebat.Nam qui eo tempore sub lege esse uidebantur, solem iusticie+ orientem scire nolebant, sed solas litteras in tabulis scriptas se inspicere uelle dicebant, nec aliud quicquam in eis intelligendum esse affirmabant.unde ego, qui omnia iuste diiudico, iudicia mea, que+ in Egipto et in aliis locis super eos extenderam, quando in seipsis confidebant faciendo quod uolebant, nunc super eos per quosdam populos misi, qui eos caperent et in regiones longinquas diuiderent.In hac autem duricia infidelitatis tamdiu durabunt, quousque antiquus serpens in quodam errante et perdito homine oculum suum mouebit, quem occulta diuinitas ita occidet, ut ictum illum nec angelus nec homo nouerit; et tunc idem legalis populus cum magnis erumpnis ad me respiciet, lugens et plangens quod tamdiu deceptus sit.Sed quamdiu homines deinde in transitorio seculo permansuri sint, angelo et homini ignotum est.Et predicta imago gladium uelut supra lumbos suos in transuersum positum tenet, quoniam circumcisionem uelut in carnali transitu se habuisse demonstrat, ubi tamen ab umbilico uitalium usque ad lumbos homo per motionem eorum peccat, cum mens hominis ea ad peccandum mouet.Et etiam iudicia Dei puram iusticiam habentia declarat, ita scilicet quod Deus super illum qui membra hominis diuidit sanguinem eiusdem occisoris fundit, et etiam illum qui se ab eo in aliis malis auertit iusto examine diiudicatum conterit.Atque inmobilis permanens aspectum suum ad occidentem uertit, quoniam homines, qui in eodem tempore fuerunt cum uetus lex uigebat, ad spiritalem intelligentiam se non mouebant, casum quidem antiqui serpentis scientes multa que pericula uidentes, sed tamen animarum suarum salutem in torpore et in negligentia habentes.Nam igneus dracho, uidens quod Deus quosdam seruauerat, quos inundatio aquarum non deuorauerat, magnam iram per flatum suum emisit, intra se furibunde dicens: Omnes artes meas excitabo illas que singillatim excribrabo, quatinus istos quos diluuium non | submersit in aliquibus impedimentis decipiam, et sic eos iterum mihi subiugabo.uIIII. Itaque tempus hoc post diluuium a Noe usque ad filium meum incarnatum se extendit, qui in se credentes ad spiritalem intellectum conuertit; ubi et aliud tempus non secundum carnem, sed secundum spiritum ad uitam processit.In Noe enim multa miracula ostendi, sicut etiam in prima apparitione in Adam quamplurima miracula perfeci; quoniam ut in Adam omnes nascituros homines preuidi, ita etiam in Noe nouum seculum surrecturum presignaui.De germine namque isto fortissimi et uelocissimi prophete+ surrexerunt, qui linguam suam acuentes ea que+ in Spiritu Sancto uidebant fiducialiter protulerunt: scilicet quia Deus uerbum suum, quod in ipso ante euum fuit, in mundum missurus esset.Et hoc sic incarnatum est, ut totus mundus inde miretur; atque ad hoc miraculum lingue ipsorum uelociter mundum transibant, cum speciosum pre filiis hominum ad terras uenturum affirmarent.Sed et racionalitas dictat et secundum dictatum opus exercetur; quia si dictatus non precederet, opus non subsequeretur.Mundum enim et hominem Deus in uerbo suo dictauit.Nam uerbum quod sine inicio est opus quoddam dictauit, de quo mundum indumentum sibi induit, ut, quando homo peccasset, si Deum confiteretur cum eodem indumento eum ad se retraheret; et ideo si idem uerbum indumentum hoc non induisset, homo non saluaretur, sicut nec perditus angelus saluabitur.Et unde esset hoc, quod Deus non haberet possibilitatem illum loco suo restituere, qui ab eo recesserat, cum eum penitens confiteretur?Quemadmodum enim omnipotenti Deo placuit ut hominem faceret, ita et ipsi placuit ut illum redimeret, qui in eum confidit.Quapropter propheciam occulte exspirauit et eam obumbratam misit, usque dum opus suum perficeret; sed antequam illud ad perfectum duxisset, per precurrentia signa ipsum demonstrauit.Nam Noe archam ostendit, Abrahe+ circumcisionem dedit, Moysen autem legem docuit, quatinus motio libidinis, que+ sicut serpentis lingua mouetur, per istos confunderetur; et ut diabolus per animalia hominem deceperat antequam sanctus sanctorum ueniret, per animalia in cerimoniis Dei idem diabolus conculcaretur.Et he+c tria signa, uidelicet hostia, | circumcisio et lex, filium Dei precurrebant, ea que ipse pati et finiri in se uoluit secundum uerba inspirationis prophetarum, qui et de Deo et de omnibus malis aquilonis loquebantur; quia quamdiu antiquus serpens contra Deum pugnare uult, sicut etiam in celo contra eum pugnauit, homines inuadit eis suadendo, ut et ipsi Deo se opponant et illud quod oculis et manibus palpant pro deo colant, quemadmodum in Baal et in aliis idolis eis ostendit.Sed ut Deum nemo comprehendere ualet nec opus ipsius quisquam ad finem perducere potest, ita nec diabolus hominem cognoscere ualet, nisi prius per suggestionem ipsius homo ad eum anhelet; et tunc in nequitia sua multum gaudet, quod opus Dei sic deludendo uincat.Nam cum hominem operari posse sentit, necdum cognoscit quid ille operari uelit; et cum eum ad Deum anhelare intellexerit, ita ut opera sua in Deo ponat, quia per illum creatus est, mox suggestione sua ad ipsum accedit dicens: Cum tu possibilitatem faciendi que+ uolueris habeas, quare opus tuum ab alieno queris?Et quid nocebit te quod opera que+ operari potes facis, cum ille quem creatorem tuum esse dicis opus suum ut uoluit fecit?Et sic suggerendo eum decipit.uentus itaque aquilonis suggestionem et persuasionem istam designat; quia sicut ille domum totam destruit et euertit, ita et he+c diabolica sufflatio rectos sensus hominis in hanc obliuionem ducit, ut inspirationis Dei obliuiscatur et ad Deum suspirare non possit.Spiramen quoque anime+ illius, quod ad Deum anhelare deberet, abscidit, atque ad peccata que+ per corpus suum perpetrare potest ipsum accendit.In sufflatu etenim huius fetide+ suggestionis confidit, quod animas etiam racionalium hominum ad se trahere possit, quemadmodum et uermis in luto iacens ex suco inmundicie+ sue+ alios uermes procreat.Ipse namque homines in he+c praua et fetentia opera perduxit, quod genua sua ad Baal et ad reliqua idola flexerunt; ex quorum ore inmundus spiritus sonuit et loquebatur, incesta opera eos docens.In inicio enim a generatione in generationem populi processerunt, quorum horribiles mentes propter gustum carnis sue+ a Deo recesserunt.Sed tamen, ut | predictum est, per archam Deus iusticiam protulit, per circumcisionem, que+ uelut calips erat, mortem uulnerauit, ita ut etiam libido, quam serpens exsufflauerat, per illam denudata sit.Per legem uero, quam digito suo scripsit, illam confudit, hoc reuoluens, quod hominem digito suo fecerat, ministerio hominis, scilicet creatura, quam Deus illi dedit, prius precurrente; de qua homo munda animalia sumens hostiam omnipotenti Deo primum obtulit.Quod autem Abel incepit, hoc lex totum perfecit, significans quod homo qui hostiam de animali, de quo alitur, offert, seipsum hostiam Deo offerat.Et ut sol lunam sibi subditam tam crescentem quam deficientem habet, ita et filius Dei, uerus sol, legem in se habuit, que+ in ipso creuit cum eam compleuit, et que+ in ipso finem accepit cum seipsum Deo patri immolauit.Et ut per mortem eius eclipsis solis facta est, qui iterum postea per totum mundum effulsit, sic idem filius Dei uoluit ut homo secundum ipsum luceat, mortem eius inspiciendo et in illa considerando quid facere debeat.Quemadmodum etiam aratrum cum iumentis terram euertit, in quam semen magnum fructum faciens seminatur, de quo homines pascuntur; ita etiam scriptas litteras in preceptis Dei legalis populus tenuit; sed fructu illorum saturatus non est, quia quod in litteris absconditum fuit non cognoscebat.Filius autem Dei per semina uerborum suorum credentibus reuelauit, quod carne et sanguine ipsius saturati uitam habeant, et hoc idem in diuinis secretis absconditum per seipsum manifestauit.X. Quod autem quasi alias innumerabiles hominum imagines per totam australem plagam sicut nubem in ere fluentes uides, hoc est quod multitudo credentium, qui filium Dei in ardenti iusticia imitati sunt et imitantur, mentes suas ad celestia eleuantes de uirtute ad uirtutem ascenderunt et ascendunt.Quorum alii in capitibus suis uelut coronas ferunt, quoniam isti, cum mentes suas sursum erigunt, iustis et sanctis desideriis cordium suorum animabus suis ornatum supernorum premiorum imponunt, quia bona desideria inicium bone+ inceptionis sunt; alii ut palmas ualde ornatas in manibus suis tenent, quoniam uictoriam boni certaminis in operibus suis ostendunt; alii ut fistulas, id est mercedes, quas in timore et amore Dei per doctrinam suam promeruerunt; alii ut cytharas, uidelicet premia dure+ et anguste+ | uie+, que+ ad uitam ducit; alii ut organa, quia multiplices uirtutes, que+ in laudibus ad Deum tendunt, in eis apparent.Sonus que eorundem instrumentorum quemadmodum dulcis sonus nubium intonat, quoniam laudes, que+ in predictis uirtutum dignitatibus et remunerationibus resonant, exoptabili merito in uirtutibus operantium mentes que suas ad celestia extollentium consonant; quia secundum quod homines bona in rectitudine facientes promerentur, mercedes eorum in remuneratione erunt.Mentes itaque fidelium, ut prefatum est, uelut nubes discurrunt, cum in desiderio anime+, in quo beatus homo querit a Deo opus quod operetur, numquam saturatur, sicut nec riuuli de mari fluentes ab inundationibus suis desistunt.Et quoniam sancta desideria, que+ inicium omnium bonorum existunt, ipsis hoc modo, ut prefatum est, infixa sunt, Deus cum celesti milicia eos coronat, quia ipsi ita adherent, quod nullo modo ab eo separabuntur.Ordinatio enim Dei in creaturis primum designauit, quod homo in spiritali uita reuiuificari debuit; quia cum in lege quedam pecora ligari, occidi ac comburi eorum que sanguinem spargi precepit, quosdam homines sicut nubes currentes et ad ipsum respicientes in amore eius torqueri et occidi atque sic immolari premonstrauit.Et quoniam isti ubera uirtutum sugunt, quatinus luxuriam alia que uicia fugiant, uictoriam palmarum ferunt, cum etiam sanguinem suum effundunt antequam per opera infidelitatis ex reti iusticie+ cadant, sic duobus modis se cruciantes, uidelicet contra corpus suum pugnando atque per ordinationem Dei sanguinem suum effundendo.unde etiam angelis, qui Deo semper assistunt, assimilantur.Qui autem per doctrinam omnipotentis Dei officium suum exercent alios docendo, fistulis sanctitatis resonant, cum per uocem racionalitatis iusticiam in mentes hominum canunt; sicut etiam uerbum dictat et sonus resonat, et ut per sonum uerbum auditur et circumdatur, quatinus audiri possit.Et ut per fistulam uox multiplicatur, ita in timore et amore Dei uox doctoris in hominibus multiplicari debet, ubi fideles congregat et infideles fugat.Hoc modo et alii exurgunt, qui seipsos contempnunt et abiciunt, in uirginitatis pudore se constringentes uoluptatem que seculi pro | pena habentes, atque in angelicis laudibus perseuerant; et sicut aquila in pleno desiderio cordium suorum ad Deum uolant, similes aurore+ que+ solem precedit existentes et cum oculis columbine+ simplicitatis Deum semper intuentes.Quapropter et in cytharis <ad> Deum, cui hoc modo adiuncti sunt, huiusmodi laudes referunt, quas humana scientia nequaquam explicare potest.Sed et alii sunt, qui innumerabiles uirtutes quemadmodum manipulos in preceptis Dei ad se colligunt atque humilitati, regine+ uirtutum, in organis militant, cum seipsos quasi ad terram pro Dei timore et amore prosternunt.Humilitas enim ipsam imitantibus celum aperit eam que negligentibus illud claudit, ita ut nulla persecutione inimicorum reserari possit; superbiam que in infernum deicit, qui hereditas hominum elatarum mentium est.Atque cum his qui cum ea militant in celo dominatur, quia sicut cum generibus uocum organa ad sonum laudis conuertuntur, ita Deus laudes hominum ad similitudinem angelorum constituit; quoniam ut celestis exercitus in conspectu Dei superbiam superauit, ita et homines qui se a malis continent superbiam in semetipsis semper superant.Homo namque opus dextere omnipotentis Dei, quod ipsa operata est, existit chorum que perditorum angelorum implebit; et ideo etiam in defensione bonorum angelorum est.Et in his duobus ordinibus, angelorum et hominum, Deus ualde delectatur, uidelicet in laudibus angelorum ac in sanctis operibus hominum; quia cum his secundum uoluntatem suam omnia perficit, que+ sic in eternitate prescita fuerant.Angelus autem coram Deo stabilis est, homo uero instabilis; et ideo conuenienter opus hominis deficit, laudes autem angelorum non deficiunt.Celum quoque et terra Deum tangunt, quoniam per ipsum facta sunt et ad gloriam Dei sunt; sed quia homo mortalis est, diuine+ reuelationes, que+ prophetis et sapientibus aliquando manifestantur, uelut umbra multociens obnubilantur.Cum autem homo ex mutabilitate inmutabilis fuerit, tunc claritatem Dei cognoscendo uidebit et cum Deo permanebit, quemadmodum Dauid seruus meus in uoluntate mea dicit:XI. Et in uelamento alarum tuarum exultabo; adhesit anima mea post te; me suscepit dextera tua.| Huius sententie+ intellectus hoc modo accipiendus est: In defensione protectionum tuarum, o Deus, gaudebo, cum a grauedine peccatorum liberatus fuero; et quia desiderauit anima mea in bonis operibus uenire post te, idcirco me alta suspiria trahentem et ad te uociferantem collegit potentia fortitudinis tue+, quatinus amodo ab inimicis meis saluus sim.Nam ego opus sum quod operatus es, quoniam ante antiquitatem dierum in ordinatione tua habuisti, quod me hoc modo faceres, ut omnis creatura mihi adesset.Et cum me creares, mihi secundum te operari dedisti, sicut etiam tu me feceras, unde tuus sum; carnem que immaculatam sicut te creatorem decuit induisti, et sic fimbriam uestimenti tui dilatasti.Quapropter etiam cum laudibus celum mouisti illud que cum uarietate omnis ornatus in circumcinctione angelorum circumdedisti, qui ad plenum mirari non possunt, cum se uelut in circumcinctione cinguli laudum circumdant, quod hominem sic fecisti; quia cingulo laudis illius, qui celestem gloriam recusauit, cum ab ipso euanuit, hominem circumcinxisti eum que indumento tuo ita firmasti, ut amodo in laude non euanescat.Sed et angeli mirantur, quia de mortali Adam uestimentum tuum tulisti; quod tamen ideo fecisti, quatinus idem transgressor reuiuisceret et ut diuina claritas, que+ nulla sciscitatione experimenti finiri potest, celesti angelo claresceret, dicens: In conspectu meo semper es, et ideo reuocatione non indiges sicut ille, qui per indumentum meum inuentus est, quoniam ad plenum me non negauerat, cum per alium seductus fuerat.Cum enim similitudinem meam quesiuit, mortalis factus est; unde et per cruciamenta indumenti mei reuocandus erat, ne societas fraternitatis tue+ in ipso periret; quia quamuis te sine carne et eum cum carne creauerim, utrumque tamen uestrum feci.Tali modo occulta diuinitas, que tota iusta est et que+ a nullo perfecte uidetur, nisi quantum se ipsa reuelare dignatur, angelo qui in celestibus sine casu permanserat se ostendit.Ipsa namque in comprehensione dextere+ sue+ plenitudinem hanc habet, ut nullus qui cum pupilla oculi fidei ipsam inspicit pereat; quoniam illi qui eam oculo fidei non inspiciunt, ab aspectu ipsius euanescunt, sicut et perditus angelus et ei consentientes perierunt.| Cum enim Deus omnia creasset, omnia etiam bene ordinauit, illis uidelicet premia meritorum qui ad eum aspiciunt, illos autem diiudicando qui in eum respicere nolunt, ut predictum est.XII. Et he+c omnia per filium Dei incarnatum reuelata sunt, quia qui in eum credunt saluabuntur, qui uero se ab illo auertunt condempnabuntur; quoniam ipse non de radice terre+, sed de integra uirgine per uoluntatem patris processit, ante incarnationem suam cum patre omnia creans, post incarnationem uero suam hominem quem plasmauerat saluans, quia formam hominis absque peccato induit, et per eam hominem quem creauerat redemit; quod nullus alius facere potuit quam ille qui hominem creauerat.Nam cum Adam simplex et lucidus filius esset, uigilans et dormiens extitit, quatinus per spiritum saperet et per somnum caro illius requiesceret; et sic in inmutabilem terram uoluptatis ductus est, ut per spiritum inmortalitatem cognosceret et ne per exteriorem uisum oculorum inuisibilia negaret.Inmortalis quidem uita nullam nebulosam lucem habet quemadmodum formatus oculus, qui per modicum tempus uidet, quia illi tenebre+ iterum accedunt; et hoc homo patitur, quoniam oculus ipsius nebulosa pelle obductus est.Et pupilla oculi uisum interiorum oculorum, qui carni ignotus est, ostendit; palpebra uero uisum carnis, qui exterius funditur, demonstrat.In duobus itaque modis scientie+ omne opus hominis perficitur.Scientia namque interioris uisus hominem diuina docet, sed hoc caro prohibet; scientia autem obcecata nocturnalia opera secundum uisum serpentis operatur, qui lumen non uidet.unde et ab operibus lucis quoscumque potest auertit, sicut et in Adam fecit, cum in ipso lumen uitalis scientie+ disturbauit.Scientia quoque in Adam uelut prophecia fuit, et he+c usque ad filium Dei hominem factum perdurauit; ita quod ipse illam per se illustraret, quemadmodum sol totam terram illuminat, et quod omnia que+ predicta sunt, scilicet que+ ante legem et sub lege facta dinoscuntur, spiritaliter in se compleuit, cum se totum superno patri obtulit, ut etiam scriptum est:XIII. Qui ponis nubem ascensum tuum, qui ambulas super pennas uentorum.Huius sententie+ intellectus hoc | modo accipiendus est: Domine Deus, tu es ille qui facis iusta et recta desideria fidelium esse ascensum tuum, ita ut regnes in cordibus illorum; et qui etiam itinera tua dirigis super uerba et scripta doctorum, ubi illos excellis, quia sine macula incedis, nullum delictum in te sentiens.Quapropter et nubes ascensus tui sunt, quas uelut scalam tibi fecisti, cum per indumentum tuum, o fili Dei, eas ascendisti, quod de unica et integerrima uirgine, cuius claustrum nullus umquam aperuit nec tetigit, assumpsisti; quia uelut ros in terram, ita in eam intrasti, nec de radice uiri, sed de diuinitate radicatus es, quemadmodum radius solis terram confouet ut germen suum proferat.Ex ipsa quoque sicut in ipsam absque omni corruptione et dolore quasi in somno existi, sicut etiam Eua a dormiente uiro sumpta est, quam idem uir sine uulnere cum gaudio inspexit; et ita etiam unica uirgo filium suum in sinu suo cum gaudio amplexa est.Et Eua non ex semine, sed ex carne uiri creata est, quoniam Deus illam in eadem ui creauit, qua et filium suum in uirginem misit; nec Eue+ uirgini et matri, nec Marie+ matri et uirgini alie+ postmodum similes inuente+ sunt.Hoc modo Deus forma hominis se induit deitatem que suam cum illa obtexit, que+ angelis in celo uisibilis est, quod habitaculum eius existit.unde etiam et homo, quem in altitudine et latitudine ac in profunditate formauerat, habitaculum eius est.XIIII. Iste filius Dei incarnatus omnia preterita miracula, que+ eum precesserant, in semetipso compleuit, ut supra dictum est.Nam in infantia sua, cum Herodes illusus est a magis, querens eum perdere, casum antiqui serpentis ostendit, qui celestia studebat perturbare.In puericia autem sua tempus quod ab Adam usque ad Noe erat demonstrauit, cum contra ignorantiam Ade+ magnam sapientiam in se habuit, ita ut eum nulla macula peccati tangeret; ubi etiam e+stimatio diaboli, qui hominem ex toto perditum esse putabat, per hoc decepta est, cum nesciret quod Deus humana forma indutus fuisset.Omnes enim, qui eum tunc uidebant et audiebant, admirabantur dicentes: Talia numquam uidimus nec audiuimus qualia in hoc puero sunt, scilicet quod in simplici et in indocta puericia magne+ profunditatis sapientia apparet.He+c dicentes nesciebant eum radicem esse | scientie+ angelorum et hominum, nec illum de quo angeli et homines radicati sunt.Ipse quoque in humanitate sua erexit illud quod per Adam defecerat, uidelicet reuelationem iusticie+, quoniam omne opus suum patri suo ascripsit; et sicut arbor de uiriditate radicis grossos suos profert, ita et ipse in diuinitate, de qua in humanitate radicauit, uniuersa opera sua perfecit, quia ab illa uenit et cum illa absque omni diuisione est.Sed et in carne sua in melius sordida opera hominum reparauit, et doctrina sua cum inspiratione Spiritus Sancti sanctitatem eos induit; atque tali modo uelut quodam diluuio dimersos et peccatis mortuos ad uitam iusticie+ reuocauit, quemadmodum et sub Noe presignatum fuerat.Idem autem filius Dei in carne iuuenis apparens tempus a Noe usque ad Abraham, cui circumcisio iniuncta est, in se declarauit, quoniam ipse in aquam se mittens illam que in corpore suo sanctificans, magnas quoque uirtutes faciens, ostendit quod homines post diluuium sanctius quam ante diluuium uiuentes atque incesta, que+ prius dilexerant, repudiantes ab iniusticia obliuionis Dei cessabant, ita ut nuditas incesti operis in confusionem duceretur.Castitas quippe in eodem filio Dei luxuriam conculcauit atque fune magisterii eam ligauit ipsam que per abstinentiam peccatorum sibi seruire coegit; quia ipse filius Dei, omnem iusticiam per se ostendens et docens, eam per abscisionem peccatorum in humanitate sua perfecit, quemadmodum etiam circumcisio, que+ in uno loco ad confusionem serpentis facta est, manifestauit.Sed cum deinde carnalia precepta, que+ per Moysen data sunt, in semetipso complesset, ligaturam uinculorum cetera que obprobria passus uiua que hostia in cruce pro ouibus suis factus, a seculo declinauit uelut dies a nocte separatur; quia postquam plurima signa fecerat et per semetipsum multa occulta miracula ostenderat, de terra ablatus est.In passione et in morte quoque sua manifestauit Babilonicam potestatem, cum filii Isrel in captiuitatem ducti sunt, sicut et ipse gentibus ad crucifigendum traditus est.Et tunc discipuli eius tristes effecti sunt, sicut et prefati captiui leticiam deponentes organa sua in lugubres uoces mutauerunt.Qui tamen a morte resurgens discipulis que in quamplurimis argumentis apparens, reuersionem prefatorum captiuorum per hoc notauit.Atque ubi eosdem | discipulos ire in orbem uniuersum iussit quatinus credentes baptizarent, et eos post ascensionem suam infusione Spiritus Sancti confortauit, ne diuersis tribulationibus aduersariorum uicti succumberent, sed ut illos gloriosis miraculis superarent, ueterem legem carnaliter finitam ipsam que in spiritalem uitam esse conuersam demonstrauit.Eos quoque quantum capere potuerunt docebat; quia eum nondum ut in diuinitate sua est uidere ualebant quemadmodum homo, qui formam alterius inspicit, sed tamen animam eius intueri non preualet.Nam cum pater eum in cor suum, unde exierat et ubi numquam deerat, retraxit, sicut homo anhelitum suum in se reducit, omnis exercitus angelorum omnia que celestia archana eum Deum et hominem palam uidebant.unde et ipse discipulos suos illo igne tangebat, de quo in uentre matris sue+ conceptus est; fortissimam que uim super uim leonis, qui bestias non timet sed capit, in igneis linguis illis infudit, ne homines uererentur, sed ut eos caperent.In aliam enim uitam, quam prius non cognoscebant, Spiritus Sanctus eos mutauit, spiramine que suo eos ita suscitauit, quod se homines esse nesciebant.Atque in maiore et fortiore parte ipsos uisitauit quam ullum antea seu postea uisitaret, quoniam prophete+ plurima per Spiritum Sanctum loquebantur, multi que plurima miracula post eosdem discipulos faciebant; nullus tamen eorum igneas linguas uidebat.Per hoc etiam, quod exterioribus oculis igneas linguas uidebant, interius sic confortabantur, ut omnis timida motio periculorum eis ita in uenis auferretur, quatinus in nullo periculo terrorem aut timorem haberent, quam fortitudinem diuina uis ipsis in igneis linguis infixerat.Omnipotentem enim patrem decebat, ut hunc duodenum numerum, quem filio suo coniunxerat, conseruaret, quatinus idem discipuli alios docerent que+ ab eo audierant.Et sicut etiam Deus firmamentum constituit et firmitatem ipsius cum flatibus duodecim uentorum et duodecim signis currentium mensium composuit, et ut idem firmamentum omnia officia sua cum igne perficit, ita et isti in omnibus miraculis igne Spiritus Sancti firmati sunt; quoniam doctrina eorum ut flatus uentorum in omnem terram exiuit et ut sol luxit, atque martiria ipsorum uelut cum austro ardebant.Menses enim cursum suum cum omnibus illis que+ firmamentum sustentant perficiunt, et Deus cum ueridi|cis hominibus istis omnia signa sua in catholica fide compleuit; ac decimum numerum, qui homo est, quem dracma illa significat quam sapientia inuenit, per filium suum ad celestia reduxit.Sic unigenitus Dei et filius uirginis, cuius nomen est stella maris, de quo omnia flumina exeunt et ad quod iterum redeunt, quemadmodum et de eodem unigenito Dei omnes saluationes animarum uenientes iterum in ipso manent, omnia que+ predicta sunt, que+ ante eum in lege seu ante legem fuerunt, per semetipsum perfecit.Omnia quoque in meliorem statum conuertit, ita ambulans super pennas uentorum, id est in prefatis mirabilibus excellens facta patriarcharum et uerba prophetarum ac documenta scripta que omnium doctorum, atque in humanitate sua super omnem creaturam, que+ homo est, uolans omnem que creaturam a patre suo in hereditatem accipiens; ut etiam discipulis suis loquebatur, dicens:Xu. Omnia tradita sunt mihi a patre meo.Huius sententie+ intellectus hoc modo accipiendus est: Ego, qui uerbum et filius Dei sum, a patre meo exiui, a quo mihi tradita sunt omnia que+ ipse predestinauerat, producens in formas, quemadmodum uerba proferunt cogitationes que+ in corde latent.Ad quem iterum uado incarnationis mee+ dispensatione completa, opere scilicet quod mihi commisit in eadem eternitate, qua semper ante euum cum ipso eram inseparabiliter manens, qui me propter numerum supplendum quem constituerat misit.Et sicut in excelsis creandi potestatem, sic etiam in inferioribus mundi partibus quod creatum perierat ab eo reparandi potestatem accepi.In uera namque Dei prescientia omnia ut futura erant eternaliter latuerunt, que+ postea per uerbum suum, scilicet filium suum, creauit, cui etiam liberandi que+ creauerat ac regendi potestatem concessit; et sic omnia filio suo tradita sunt, qui ante euum in deitate patri coeternus erat et consubstantialis.XuI. Filius namque Dei ambulabat super pennas uentorum, quoniam prophete+ penne+ uerborum Spiritus Sancti fuerunt; quia ut Spiritus Sanctus eos inspirauerat, sic ipsa loquendo prophetabant.Atque in hoc exemplum eidem filio Dei dederant, quoniam secundum quod ipsi de eo predixerant, ita et ipse in mundo manens faciebat hominem que humero suo ad celos et ad paradisiaca loca, ut prefatum est, reportauit.Supernam autem mansionem et paradisiacum locum Deus hoc modo constituit, sicut homo qui edificia subditis suis edificat.| Atque in he+c eadem loca filius Dei animas fidelium in precepto patris sui a tartareis locis ereptas se cum tulit, ut homo ille facit, qui ciuitatem suam cum paucis hominibus primum comprehendit, quam postea magna multitudine implet.Omnipotens itaque Deus ante incarnationem filii sui he+c omnia presignauerat homini que creaturam ad operandum concesserat; sed solus homo erectus uisu suo sursum ad celum aspicit, cetera autem animalia ad terram prona et homini subdita sunt; et sic homo per racionalem spiritum inextinguibilis est, per carnem uero cum uermibus putribilis.Et prophetia uerbis infantium similis erat, quorum uerba intelligi non possunt; sed postquam maturiores fuerint, tunc uerba ipsorum intelliguntur; et sic ante incarnatum Dei filium prophetia ignota fuit nec intelligebatur, in Christo autem aperiebatur, quia ipse radix ramorum omnium bonorum existit.Radix enim primum gramen profert, et gramen germen; deinde germen ramos, rami uero flores, et flores fructum; sic etiam et radix Adam ostendit, gramen patriarchas, germen prophetas, rami sapientes, flores uero legalia precepta, fructus autem filium Dei incarnatum, qui per aquam fideles et credentes in remissionem peccatorum reduxit.Per aquam enim omnem blasphemiam peccatorum mundauit, que+ in Adam surrexit; et quemadmodum per aquam ignis extinguitur, ita et originale crimen ac cetera peccata in lauacro baptismi abluuntur; et quoniam Spiritus Sanctus in aquam uenit, hominem per circumcisionem peccatorum mundauit.Animam quoque eius, que+ per deceptionem antiqui serpentis uenenosa fuit, sanctificauit, ita ut illa in communione uere+ fidei deinceps tabernaculum ipsius existat.Quapropter de illo qui in baptismo remissionis peccatorum non abluitur Dauid inspiratione mea loquitur dicens:XuII. Posuisti tenebras et facta est nox; in ipsa pertransibunt omnes bestie+ silue+.Huius sententie+ intellectus hoc modo accipiendus est: O Deus et rector, qui omnia iuste dispensas, tu posuisti recto iudicio tuo tenebras penarum ad uindictam malorum, de quibus etiam erecta est nox, quod perditio est reproborum; quia dum increduli in tenebris infidelitatis sunt, tenebras mortis incurrunt.Et sic deinde eternaliter in perditionem ruunt et in ipsa nocte fidei luce carente pertranseunt omnes qui feroces sunt in tyrannide et infructuosi in incredulitate, quoniam, dum infidelitatem non deponunt et ad te Deum per gratiam baptismi non currunt, quasi numquam fuerint in obliuionem ibunt.Sed fidelis ille est qui deposita tenebrositate incredulitatis et fugata nocte eterne+ dampnationis pertransit uniuersos mores bestiales atque infructuosas actiones, se ad uitam conuertens quam ille qui uita est attulit, diabolo quoque renuncians et in lauacro baptismi se mundans.Filius enim Dei discipulis suis hominem in aqua regenerandum esse euangelizauit; alioquin in celum non leuaretur, nisi prius per aquam et Spiritum Sanctum a peccatis mundaretur; quia cum homo seminatur, ex patre in matrem missus et ex ea generatus, in baptismo inspirationem Spiritus Sancti recipit et sic etiam particeps sanctitatis fit; infidelis autem a sanctitate proicitur et in penalia loca mittitur.uerba autem he+c fideles deuoto cordis affectu percipiant, quoniam per illum qui primus et nouissimus est ad utilitatem credentium edita sunt.TERCIA uISIO TERCIE+ PARTIS.I. uidi etiam quasi in medio prefate+ australis plage+ tres imagines, duas uidelicet in quodam purissimo fonte stantes, circumsepto et ornato superius rotundo et perforato lapide, uelut in ipso radicate+ essent, quemadmodum arbores in aqua interdum crescere uidentur; altera quidem purpureo, altera autem candido fulgore ita circumdata, ut eas perfecte intueri non possem.Tercia autem extra eundem fontem supra prefatum lapidem illius stabat candida ueste induta; eius que facies tanta claritate fulgebat, ut ipsa claritas faciem meam reuerberaret.Et coram eis beati ordines sanctorum uelut nubes apparuerunt, quos diligenter intuebantur.II. Prima autem imago dicebat: Ego caritas uiuentis Dei claritas sum, et sapientia me cum opus suum operata est; atque humilitas, que+ in uiuo fonte radicauit, adiutrix mea extitit, ipsi que pax adheret.Et per claritatem, que+ ego sum, uiuens lux beatorum angelorum fulminat; quoniam sicut radius a lumine fulget, ita claritas he+c beatis angelis lucet; nec esse debuit quin luceret, sicut nec lux absque fulgore est.Ego | enim hominem scripsi, qui in me uelut umbra radicatus fuit, quemadmodum umbra cuiusque rei in aqua conspicitur.unde et uiuus fons sum, quia omnia que+ facta sunt uelut umbra in me fuerunt; et secundum umbram hanc homo factus est cum igne et aqua, quemadmodum et ego ignis et aqua uiua sum.Quapropter et homo in anima sua habet, ut que+que secundum quod uult ordinet.Omne autem animal umbram habet, et quod in ipso uiuit ut umbra in eo hac et illac uadit; et cogitationes in racionali animali sunt; in brutis autem animalibus non, quoniam illa tantum uiuunt et sensus habent, quibus cognoscunt quid fugere uel quid appetere debeant; sed tantum anima a Deo spirata racionalis est.Claritas quoque mea prophetas obumbrauit, qui per sanctam inspirationem futura predixerunt, ut in Deo omnia que+ facere uoluit antequam fierent umbra fuerunt; sed racionalitas cum sono loquitur, et sonus uelut cogitatio est, et uerbum quasi opus.De umbra autem hac scriptura Sciuias processit per formam mulieris, que+ uelut umbra fortitudinis et sanitatis erat, quoniam uires iste+ in ea non operabantur.uiuens itaque fons spiritus Dei est, quem ipse in omnia opera sua diuidit, que+ etiam ab ipso uiuunt uitalem uitam per eum habentia, quemadmodum umbra omnium in aqua apparet; et nihil est quod manifeste hoc uideat unde uiuit, sed tantummodo illud sentit per quod mouetur.Et ut aqua illud quod in ipsa est fluere facit, sic et anima uiuens spiraculum est semper in homine manans, eum que sciendo, cogitando, loquendo et operando quasi manare facit.In umbra quoque hac sapientia equali mensura omnia metiebatur, ne aliud pondere suo aliud excederet, et ne etiam aliud ab alio in contrarium moueri posset, quoniam ipsa superat et constringit omnem diabolice+ artis maliciam; quia ante inicium omnium iniciorum fuit et post finem eorum in fortissima ui sua erit, nec ullus ei resistere ualebit.Nam nullum in auxilium suum uocauit nec ullius eguit, quoniam prima et nouissima fuit; nec ab ullo responsum accepit, quia prima cunctarum rerum institutionem operata est.Et in seipsa et per seipsam constituit omnia pie et leniter, que+ etiam | a nullo inimico destrui poterunt, quoniam inceptionem et finem operum suorum excellenter uidit, que+ omnia pleniter composuit, ita ut etiam omnia per ipsam regantur.Ipsa quoque opus suum inspexit, quod in umbra aque+ uiue+ in rectam constitutionem ordinauit, cum etiam per hanc predictam et indoctam muliebrem formam quasdam diuersarum rerum naturales uirtutes que+dam que scripta uite+ Meritorum, necnon et que+dam alia profunda misteria aperuit, que+ illa in uera uisione uidens ualde debilitata est.Sed ante omnia he+c sapientia uerba prophetarum uerba que aliorum sapientium necnon et euangeliorum in uiuo fonte hauserat ea que discipulis filii Dei commiserat, quatinus flumina uiue+ aque+ per illos in totum orbem diffunderentur, quibus homines uelut pisces in rete ducti ad saluationem reducerentur.Fons utique saliens uiuentis Dei puritas est; et in ipsa claritas eius resplendet, in quo splendore Deus cum magno amore omnia complectitur, quorum umbra in salienti fonte apparuit antequam Deus ea in formis suis prodire iussisset.Et in me caritate omnia resplenduerunt, splendor que meus formationem rerum ostendit, sicut umbra formam indicat; atque in humilitate, que+ adiutrix mea est, per iussionem Dei creatura processit; in eadem que humilitate Deus ad me se reclinauit, quatinus arida folia que+ ceciderant in ea beatitudine releuaret, qua omnia que+ uult facere potest; quoniam illa de terra formauerat, unde et post casum ea liberauit.Nam homo pleniter factura Dei est, qui celum respicit et terram dominando conculcat et omnibus creaturis imperat, quia per animam altitudinem celi aspicit.Quapropter et per illam celestis est, sed per uisibile corpus terrenus existit.Deus itaque hominem in imis iacentem in humilitate collegit contra illum, qui in confusione de celo proiectus est; quoniam cum antiquus serpens per superbiam scindere uellet angelorum concordiam, Deus ipsam forti potentia sua tenuit, ne per rabiem illius laceraretur.Sathan enim in altis gloriam magnam habens in se computauit se posse facere que+cumque uellet, nec ob hoc gloriam siderum perdere, sed omnia habere uolebat; et ideo, cum ad omnia inhiaret, perdidit totum quod habebat.III. Iterum que uocem de celo ad me dicentem | audiui: Omnia que+ Deus operatus est, ea in caritate, in humilitate ac in pace perfecit, quatinus etiam homo caritatem diligat humilitatem que apprehendat, pacem quoque teneat; ne cum illo in interitum uadat, qui uirtutes istas in primo ortu suo subsannabat.Nam uides etiam quasi in medio prefate+ australis plage+ tres imagines, duas uidelicet in quodam purissimo fonte stantes, circumsepto et ornato superius rotundo et perforato lapide, uelut in ipso radicate+ sint, quemadmodum arbores in aqua interdum crescere uidentur; que+ in fortitudine ardentis iusticie+ tres uirtutes in nomine sancte+ Trinitatis sunt, quarum prima est caritas, secunda humilitas, tercia pax.Caritas quidem et humilitas in purissima diuinitate, de qua flumina beatitudinis fluunt, existunt, quia he+ due+ uirtutes ad liberationem et erectionem hominis, qui in imis peccatorum depressus iacebat, unicum Dei filium per totum orbem terre+ diffamatum demonstrant; cum corpus eius in cruce perforatum et sepultum mirabili potentia diuinitatis surrexit lapidem que fortitudinis et honoris se esse ostendit, quoniam omnia miracula que+ idem filius Dei in mundo gessit ad gloriam patris sui reduxit.Nec e+edem uirtutes a diuinitate separate+ sunt, sicut nec radix ab arbore secernitur; quia Deus caritas existens in omnibus operibus et iudiciis suis humilitatem tenet.Caritas enim et humilitas, cum eodem Dei filio ad terras descendentes, eum ad celos redeuntem reduxerunt.Altera quidem purpureo, altera autem candido fulgore ita circumdata, ut eas perfecte intueri non possis; quod designat caritatem in celesti amore uelut purpuram ardere, humilitatem uero terrenas sordes in candore rectitudinis de se excutere.Quod quamuis mortali homini difficile sit per omnia imitari quamdiu uiuit in carne, Deum tamen super omnia diligere et se in omnibus humiliare propter mercedem eternorum non negligat.Quod autem tercia imago extra eundem fontem supra prefatum lapidem illius stat, hoc est quod pax, que+ in celestibus manet, etiam terrena negotia, que+ extra celestia sunt, defendit; quia ipsam filius Dei uerus angularis lapis existens attulit, cum totum mundum natiuitate sua illuminauit, et cum ipsum angeli in laudabili carmine | suo Deum et hominem cognouerunt.Eius que facies tanta claritate fulget, ut ipsa claritas faciem tuam reuerberet, quoniam pax, que+ per filium Dei surrexit, non ita ut in supernis est in terrenis teneri potest, quia, cum celestia in stabilitate unanimitatis semper sint, terrena in titubatione hac et illac proiecta multociens inmutantur.Sed tamen homo, qui opus Dei est, ipsum laudabit, quoniam anima hominis in laude erit, ut angelus est; quia dum homo in seculo uiuit, terram colit quomodo uult et quomodo desiderat, Deum que ostendit, quoniam secundum illum signatus est.Et coram eis beati ordines sanctorum uelut in nube apparent, quos diligenter intuentur, quia per caritatem et humilitatem ad gloriam superne+ celsitudinis peruenitur, cum mentes fidelium quasi nubes de uirtute in uirtutem fluunt; ubi illos etiam caritas et humilitas diligenti examinatione et tuitione considerantes ad desideria supernorum strenue et leniter accendunt.Nam caritas ornatrix operum Dei est, quemadmodum anulus per nobilem lapidem ornatur; humilitas autem in humanitate filii Dei aperte se manifestauit, qui de integra stella maris surrexit.Et ipse casum primi hominis non extimuit, nec expulsio eiusdem eum exterruit, quoniam nullum peccatum ipsum tetigit, quia totus in diuinitate radicatus fuit; sed quidam, qui eum uidebant et cum eo ibant, exaruerunt et uelut arida folia ceciderunt.Ipse tamen in locum eorum alios germinare fecit, nec ullius hominis consilium habuit quomodo inimicos suos superaret, qui ab eo uoluntate propria ceciderant.Sed et ociosus non erat, sicut primus homo in casu suo a bonis operibus uacabat, quoniam in gloriosiorem uitam quam prius positus fuisset hominem renouabat; nec in sedem superbie+ se reclinauit quemadmodum diabolus, qui hominem cum pestilentia inobedientie+ decepit; timorem que non habuit quomodo hominem illi auferret, quia caput eius ualida fortitudine conterendum presciuit.Predictis quoque uirtutibus e+cclesia exornata et dotata in cubiculum regis ducebatur, ut scriptum est:IIII. Astitit regina a dextris tuis, in uestitu deaurato circumdata uarietate.Huius sententie+ intellectus hoc modo accipiendus est: O fili patris, in desponsatione catholice+ fidei astitit ecclesia prosperitati supernorum desideriorum dotata hu|manitate tua, que+ rubore sanguinis tui perfusa est; circumamicta quoque multiplicibus uirtutibus, quas de domo patris tui tulit, cum in amplexus dilectionis tue+ se posuit.Ista quippe desponsatio per uoluntatem omnipotentis Dei processit, qui illam cum fulgenti opere perfecit, ubi a summo usque ad imum hominem collegit, quem indumento iusticie+ decorauit, cum filius Dei pro redemptione hominis in carne pati uoluit.Homo enim opus dextre+ Dei est, per quem ipse uestitus et uocatus ad regales nuptias est, quas humilitas fecit, cum Deus altissimus in ima terre+ respexit et e+cclesiam de communi populo collegit; quatinus ille qui ceciderat per penitentiam resurgeret se que in sanctis moribus renouaret, uarietate uirtutum quasi uiriditate florum adornatus.Superbia autem semper corrupta est, quia unamquamque rem comprimit, diuidit et abstrahit; humilitas uero nulli quicquam rapit seu abstrahit, sed omnia in caritate retinet; et in ipsa Deus ad terras se reclinauit, atque omnes uirtutes per ipsam collegit.uirtutes namque ad filium Dei tendunt, sicut uirgo uirum repudiando Christum sponsum suum uocat, ipse+ que humilitati adiuncte+ sunt, cum eas ad nuptias regis perducit.uerba autem he+c fideles deuoto cordis affectu percipiant, quoniam per illum qui primus et nouissimus est ad utilitatem credentium edita sunt.QuARTA uISIO TERCIE+ PARTIS.I. Deinde prope septentrionalem angulum, qui uersus orientem respiciebat, uidi imaginem cuius facies et pedes tanto fulgore radiabant, ut idem fulgor uisum meum reuerberaret.uestem autem quasi ex albo serico induerat et uiridis coloris desuper tunicam habebat, que+ diuersis margaritis ubique ornata apparebat; atque uelut in auribus inaures, in pectore monilia, in brachiis uero armillas portabat, que+ omnia uelut ex purissimo auro erant, preciosis lapidibus ornata.Sed quasi in medio eiusdem septentrionalis plage+ uidi aliam imaginem erectam stantem formam que mirabilem habentem; in cuius summitate, ubi locus capitis eius esse debebat, tanta claritas fulgoris radiabat, ut idem fulgor uisum meum repercuteret.In | medio autem uentris ipsius caput hominis capillos canos barbam que habens apparebat, et pedes eius similitudinem pedum leonis imitabantur.Sed et sex alas habebat, quarum due+ ab humeris sursum ascendentes et se recuruantes ad inuicem se coniungebant predictam que claritatem tegebant.Duabus autem a prefatis humeris usque ad uerticem supradicti capitis deorsum se extendentibus, duabus uero a lumbis eiusdem imaginis usque ad talum pedum ipsius descendentibus et se aliquantulum quasi ad uolandum expandentibus; reliquo corpore uelut piscium et non uolatilium pennulis per totum uelato.Et in duabus alis, que+ se ad uerticem prefati capitis extendebant, quinque specula apparebant; quorum unum in summitate dextre+ ale+ erat, in quo scriptum uidebatur: uia et ueritas, et unum in medio eius in se scriptum habens: Ego ostium omnium archanorum Dei sum; unum que in fine ipsius, in quo scriptum continebatur: Ostensio omnium bonorum existo.Atque in summitate sinistre+ ale+ unum erat in se scriptum continens: Speculum sum, in quo intentio electorum consideratur; et unum in fine eiusdem ale+ scriptum habens: Nuncia nobis, si tu es ipse qui regnaturus es in populo Isrel.Et imago he+c dorsum ad aquilonem uerterat.Per totam autem occidentalem plagam uelut teterrimas tenebras fumigantes aspiciebam; sed prope angulum eiusdem plage+ qui uersus septentrionem erat, nigerrimus ignis cum sulphure et densissimis tenebris ebulliens fere usque ad medietatem septentrionalis partis se recuruando extendebat.Audiui que uocem de ce+lo mihi dicentem:II. Omnipotens Deus, qui per sapientiam omnia condidit, mirifica opera sua diuersis significationibus aperit, atque in donis suis mirabilis existens ea unicuique creature+ secundum quod uult diuidit.Hominem quoque ad beatitudinem supernorum reducere uolens, ei in mirabilibus figuris he+c que+ in celestibus et que+ in terrestribus et que+ in infernalibus mansionibus sunt prout uult congrue demonstrat.unde prope septentrionalem angulum, qui uersus orientem respicit, uides imaginem cuius facies et pedes tanto fulgore radiant, | ut idem fulgor uisum tuum reuerberet; quoniam ubi stulticia finitur et iusticia oritur, sapientia uere+ beatitudinis manifestatur, cuius inicium et finis humanum intellectum superant; quia eadem luce prescientie+, qua principium operis sui inspexit, eadem et finem eius preuidit.uestem autem quasi ex albo serico induit, quoniam hominem in candore et suauitate dilectionis amplectens etiam filium Dei in decore uirginitatis incarnatum ostendit; et quomodo hoc fieret homini ignotum est, sed sola Diuinitas hoc nouit.Et uiridis coloris desuper tunicam habet, que+ diuersis margaritis ubique ornata apparet; quia etiam exteriores creaturas, scilicet in ere uolantes et in terra ambulantes seu reptantes ac in aquis natantes, quorum spiritus cum carne deficiunt, sapientia non abicit, sed eas uegetat et retinet, quoniam seruicium homini impendunt et ab eis pascitur; et etiam ipse+ uelut ornatus in margaritis eiusdem sapientie+ existunt, cum naturam suam non excedunt, homine multociens rectam sibi institutam uiam transgrediente.Atque uelut in auribus inaures, in pectore monilia, in brachiis uero armillas portat, que+ omnia uelut ex purissimo auro sunt, preciosis lapidibus ornata, quoniam omnes creature+ illi obediunt preceptorum que ipsius recordantur.unde etiam opera eius comprehensione plenitudinis ita muniuntur, ut nulla creatura ita imperfecta sit, quod ei quicquam in natura sua desit, quin plenitudinem totius perfectionis et utilitatis in se habeat; et sic omnia que+ per sapientiam processerunt, in illa quemadmodum purissimus et elegantissimus decor sunt, splendidissimo quoque fulgore essentie+ sue+ lucentia.Homo etiam complens precepta mandatorum Dei uestis candida et suauis sapientie+ est, uiride que indumentum per bonam intentionem et uiriditatem operum multimodis uirtutibus ornatorum; aurium que illius decor, cum se ab auditu malarum susurrationum auertit; pectoris eius munitio, cum illicita | desideria negligit.Brachiorum quoque ipsius honor fortitudinis est, cum se a peccato defendit; quia omnia he+c ex puritate uere+ fidei oriuntur, profundissimis donis Sancti Spiritus iustissimis que scripturis doctorum decorata, ubi fidelis homo bonis operibus illa perficit.III. Sed quasi in medio eiusdem septentrionalis plage+ uides aliam imaginem erectam stantem formam que mirabilem habentem, que+ contra fortitudinem iniustam que estimationem antiqui serpentis omnipotentem Deum designat, in maiestate sua inuincibilem et in uirtutibus suis mirabilem, quoniam profunditatem misteriorum eius nullus ad finem perducere potest.In cuius summitate, ubi locus capitis eius esse deberet, tanta claritas fulgoris radiat, ut idem fulgor uisum tuum repercutiat; quia excellentiam diuinitatis, que+ omnia illuminat, nullus dum mortali corpore grauatur uidere potest, cum nec angeli aspectui eius semper assistentes ipsum ad finem perducere ualeant, eum inspicere assidue desiderantes; quoniam Deus claritas illa est, que+ nec esse incepit nec finietur.In medio autem uentris ipsius caput hominis capillos canos barbam que habens apparet; significans quod in perfectione operum Dei antiquum consilium ad saluationem hominis fuit, magnam dignitatem rectitudinis in se ostendens, quam nemo dinumerare nec comprehendere potest; quemadmodum inicium et finis rote+, que+ equalem circulum habet, ab homine discerni non preualet.Nullus enim homo illud finire potest quod angeli comprehendere nequeunt; quia eternitas ante ipsos equaliter uolendo et perficiendo fuit nec ullius rei eguit, quoniam semper plena fuit.unde et idem caput formam humani capitis habet, quia Deus hominem ad imaginem et similitudinem suam fecit et potestatem operandi illi dedit, quatinus quod bonum est operaretur creatorem que suum laudaret, nec illius obliuisceretur.Deo etenim nullus similis est nec esse potest; sed qui illi assimilari uoluit deletus est, quia hoc esse non debuit.Cum autem Deus uirtutem suam potenter ostendere uoluit, in aluum uirginis respexit; et sicut in die septimo ab omni opere suo requi|euit hominem que deinde operari instituit, ita et filium suum in utero uirginis requiescere fecit, cui et omne opus suum commisit.Nam Spiritus Sanctus leni calore suo carnem uirginis absque omni incendio motus carnalis uiri tetigit, quemadmodum ros super gramen leniter cadit, ita ut flos, scilicet filius Dei, in carne eiusdem uirginis formam hominis assumeret; qui etiam multa tolerantia propter hominem crimina eius sustinuit.Nam in circumcisione sua per baptismum hominem purgandum designauit, et in passione ac in morte sua illum de criminalibus peccatis redimendum, ac in ascensione sua ipsum celesti regno associandum demonstrauit; atque his modis numerum beatorum usque ad tremendum tempus iudicii complebit.Et pedes predicte+ imaginis similitudinem pedum leonis imitantur; designantes quod Deus diuinitatem suam hominibus quamdiu mortales sunt abscondit, quibus tamen in legalibus preceptis et in aliis creaturis plurima bona ostendit.Que+ tandem omnia per filium suum uelut cum pedibus leonum ad se trahet et examinabit, ita ut tota terra concutiatur et firmamentum euertatur et mortalis homo sic finem habens racionem de operibus suis reddat, ubi et filium Dei inmortalem uidebit.IIII. Sed et sex alas habet, que+ sex dierum opera sunt, in quibus homo Deum inuocando laudat et seipsum adiutorio Dei procurat; quarum due+ ab humeris sursum ascendentes et se recuruantes ad inuicem se coniungunt predictam que claritatem tegunt; que+ dilectionem Dei et proximi ostendentes et se per fortitudinem bonorum operum sursum erigentes, rigore deposito necessitati proximorum condescendunt.Misteria etiam archanorum Dei comprehendunt, quoniam et e+edem ale+ etiam celestem miliciam supernorum spirituum manifestant, quos Deus ad uultum suum posuit, eos specula miraculorum suorum constituens, cum uultum ipsius inspiciunt, quem tamen nulla celebritate laudis nec ullo termino ad finem perducere ualent.Duabus autem alis a prefatis humeris usque ad uerticem supradicti capitis deorsum se extendentibus uetus et nouum | testamentum significatur, que+ fortitudinem preceptorum Dei portant et se ad antiquum consilium declinando extendunt, cum in ueteri testamento prophete+ filium Dei predixerunt, quem in nouo filii e+cclesie+ per deuotionem fidei susceperunt.Ipse+ etiam potestatem Dei declarant, que+ possibilitatem creandi et faciendi que+ uult habet, quemadmodum et ales expansis alis suis in altitudinem, in latitudinem et in profunditatem uolat; quoniam et Deus omnia celestia secreta in recto itinere constituit, ita ut eorum splendor numquam cesset et in ueritate ipsius numquam finem habeant, sicut nec ueritas umbram falsitatis habet.Alis uero duabus a lumbis eiusdem imaginis usque ad talum pedum ipsius descendentibus et se aliquantulum quasi ad uolandum expandentibus presens seculum et futurum ostenditur, ubi in presenti generatio preterit et alia succedit, et ubi in futuro stabilitas indeficientis uite+ adueniet, cum circa finem mundi idipsum manifestabitur, terroribus et prodigiis quamplurimis eundem finem uelut uolando precurrentibus.Et lumbis ingluuies gutturis diabolici gustum peccatorum et carnalium desideriorum inmittit, ubi cibi descendunt et emittuntur et ubi carnis concupiscentia in peccatis crescit; sed diuina protectio eos defendit et castitatem cum erectione bonorum operum ipsis tribuit.Nam Deus incestos actus, qui per motum lingue+ serpentis in primis hominibus surrexerunt, postea per hominem unum constrinxit, qui potentibus alis uirginee+ nature+ officium luxurie+ in mentibus hominum contra carnis iura contriuit.u. unde et reliquo corpore uelut piscium et non uolatilium pennulis per totum uelato designatur quod, sicut forma piscium forme+ uolatilium dissimilis existit, et ut occultum est quomodo pisces nascantur et qualiter crescant, et aque+ in quibus uiuunt festinum cursum habent, et pisces etiam cum ipsis festinanter fluunt; ita quoque et filius Dei totus in sanctitate natus est et in aliena natura, scilicet ab aliis hominibus separatus, in iusticia totus sanctus fuit; in qua etiam hominem expansis alis omnium bonorum operum in celum reportauit, sicut et in antiqua | lege per signa sacrificiorum multociens presignatum fuerat, et ut per ipsum in uirginea natura deinde completum est.Mox enim ut Adam noxiale pomum comedit, gustum in peccatis concepit, ita ut peccare posset.Quapropter et paradisiaca gloria ab ipso recessit, et in exilium missus est.Statim quoque diabolus luxuriam aduersus Deum protulit et natiuitatem hominum cum impudica confusione euertit; atque in dolo suo cogitabat quod homo, qui in tantis sordibus esset, regnum celorum intrare non posset, quoniam filii fornicationis non essent populus Dei, nec ipse Deus eorum.In spurciciis namque motus carnis diabolus ualde gaudebat, et intra se dicebat: Ego hominem de glorioso loco suo deieci eum que in maximas sordes misi; et ideo nulla pars Deo in illo est, quia ipse, totus mundus, nullam sordiditatem uult nec recipit.Quapropter et homo in loco meo remanebit.Sed Deus antiquum serpentem celauit quomodo hominem liberare uellet, et spurcicias, que+ per dolum illius ebullierant, per filium suum abluit, et uulnera, que+ homini luxuria inflixerat, per illum deleuit.Istud Deus in medio potentie+ sue+, in qua ante omnia inicia fuit, et in medio noctis infernalis putei fecit, sicut et in noctis medio per angelum percutientem signauerat; in medio uidelicet potentie+ sue+, quoniam potens erat facere que+cumque uoluit, atque in medio noctis, cum antiquus inimicus superba opinione putabat quod homines cepisset sicut uellet et ita tantam multitudinem hominum possedisset quasi eos in medio cordis sui haberet.Tunc filius Dei, ut prefatum est, diabolo nesciente occulte uenit atque humanitate sua hamum illius, quo homines capiebat, confregit; quem etiam deuictis hostibus suis pro signo triumphi in uexillum crucis suspendit et patri suo cum omni milicia celestis exercitus ostendit.unde et idem exercitus canticum noue+ laudis eleuabat, gaudens quod tam magna multitudo beatarum animarum a tam truculenta captiuitate liberata esset, quia predictus Dei filius eas in locum beatitudinis collocauerat.Et quare omnipotens Deus unicum filium suum, qui nullum debitum in peccatis habuit, tantas passiones pati permisit?Idcirco uidelicet, ne antiquus deceptor | ullam occasionem aduersus Deum haberet, quia homo illi libenter consenserat et quoniam precepta illius per omnia secutus fuerat.Si enim homo peccator pro aliis hominibus occideretur, malignus spiritus diceret quod ille nullum liberare posset, quoniam de propriis peccatis arguendus esset, in quibus ei consensisset.Quapropter et nullam possibilitatem haberet, ut et sibi et aliis funem captiuitatis abstraheret.unde uiuens Deus filium suum dedit, cuius forma similis forme+ Ade+ fuit, quatinus per indumentum humanitatis sue+ hominem redimeret.uI. Et in duabus alis, que+ se ad uerticem prefati capitis extendunt, quinque specula apparent, quia in uetere et in nouo testamento, que+ ad dignitatem antiqui consilii respiciunt, quinque luminaria diuersorum temporum ostenduntur: primum uidelicet in Abel, secundum in Noe+, tercium in Abraham, quartum in Moyse, quintum in filio Dei, que+ omnia hominibus ad uiam ueritatis lucent, cum etiam ipse filius Dei clausuram celestium gaudiorum per passionem suam aperuit.Quorum unum in summitate dextre+ ale+ est, in quo scriptum uidetur: uia et ueritas; quod alta misteria miraculorum Dei designat, que+ nullus hominum per scientiam suam plenarie comprehendere ualet, nisi quantum in circulo fidei capit, sicut nec umbra in speculo quicquam plus operatur quam ei per formam demonstratur; et que+ ad salutem populorum uiam iusticie+ ac ueritatem rectitudinis ostendunt, quatinus homo Deum timens ad celestia perueniat, uelut etiam opera et finis Abel declarant.Et unum in medio eius in se scriptum habet: Ego hostium omnium archanorum Dei sum, quoniam in perfectione salutaris defensionis manifestatio secretorum Dei declaratur, ostendens quod omnipotens Deus in latitudinem totius creature+ miraculis suis se expandit, sicut etiam a primo homine usque ad nouissimum multiplicia signa miraculorum perficit: uidelicet prophetando, nunciando et faciendo, nec in his cessabit, donec omnia que+ facturus est compleat; quemadmodum nec in prima creatione creature+ requieuit, antequam ex toto eam compleret, sicut et in Noe uariis signis prefigurauit.unum que est in fine ipsius, in quo | scriptum continetur: Ostensio omnium bonorum existo; quia in fine isto finis diabolice+ irrisionis est premonstratus atque ortus cunctorum bonorum prefiguratus, designans etiam quod filius Dei formam hominis de simplici uirgine esset assumpturus et omnia bona per se completurus.Quod et liber uite+ denunciat, qui numquam delebitur; in quo etiam celestis Ierusalem cum omnibus uirtutibus suis descripta est, quas nullus enarrare ualet, sicut nec mirabilia Dei quispiam ad finem perducit; que+ etiam omnia Abraham in circumcisione, quam precepto Dei compleuit, fideliter premonstrauit.Atque in summitate sinistre+ ale+ unum est in se scriptum continens: Speculum sum, in quo intentio electorum consideratur; quoniam in inicio iusticie+, cum superna defensio per uirtutem electorum suorum iniquitatem opprimeret, tam simplex et pura deuotio illorum apparuit, ut diabolicis artibus resisterent et se uiuum holocaustum Deo offerrent.Quapropter et Sathan retrorsum proiectus Deum tam fortem super inimicos suos cognouit, ut etiam in profundo inferni exterritus eum per omnia contremisceret.unde et multi qui in parte aquilonis per mortiferum pomum dormiebant, in speculo timoris Dei per penitentiam euigilarunt; scilicet homicide+, adulteri, raptores, mendaces ac alii quique peccatores Deum exorantes, quatinus eos ab antiquo hoste liberaret.In penitentia namque istorum Deus ualde laudatur, quoniam omnes ordines penitentium et fidelium hominum Deum in potestate sua magnum cognoscunt, qui eos sic liberat et peccata eorum delet.Quapropter et in eis ualde delectatur, qui, cum uelut nox in peccatis mortales fuissent, quasi purum diem per penitentiam illos fecit.unde et multo plus eum diligunt a diabolo sic erepti, quam si ereptione per penitentiam non indiguissent, nec deinceps ab amore eius torpescent.Itaque timor Dei omnibus tam electis, simplicibus et innocentibus quam peccatoribus necessarius est, quoniam eos oportet timorem Dei prius habere quam amorem eius gustent; et ideo etiam in prefato speculo intentiones ipsorum uelut scriptura apparent, quas Deus semper inspicit.Et unum in fine eiusdem ale+ scriptum habens: Nuncia nobis si tu es ipse qui regnaturus es in populo Isrel; quia ubi uetus | testamentum finitum est et nouum incepit, unigenitus meus apparuit, qui Sathan in inferiorem puteum inferni uelut lapidem submersit, ita quod in nullo uentoso flatu uoluntatis sue+ spirare poterit, ut prius fecit; in quo facto idem filius meus electis suis eterna premia demonstrauit, quemadmodum ad Moysen locutus sum dicens:uII. Ostendam omne bonum tibi, et uocabor in nomine Domini coram te, et miserebor cui uoluero, et clemens ero in quem mihi placuerit.Rursum que ait: Non poteris uidere faciem meam: non enim uidebit me homo et uiuet.Et iterum: Ecce, inquit, est locus apud me; stabis super petram.Cum que transibit gloria mea, ponam te in foramine petre+ et protegam te dextera mea tollam que manum meam et uidebis posteriora mea.Huius sententie+ intellectus hoc modo accipiendus est: Ego, qui Dominus cunctorum sum quoniam per memetipsum sum, tibi, qui puro corde me colis, eterne+ uite+ beatitudinem, que+ omne bonum est, ostendam, uocabor que Dominus coram te, qui creator omnium creaturarum sum; cum tu Isrel tunicam filii mei uideris, quam Ade+ promisi, quando eum nomine suo uocaui et quando tenebrosam uestem illi dedi, quia tenebrosus erat.Ob hoc etiam nullus hominum peccatis Ade+ grauatus uultum meum uidere potest quamdiu mortalis existit, quoniam per suggestionem diaboli de nigredine aquilonis niger est; et sicut que+que lucida ab aquilone auersa sunt, sic claritas uere+ lucis ab Adam secessit, cum per consilium antiqui serpentis ad aquilonem respexit.Proinde quia mortalium nemo gloriam meam perfecte intueri potuit, per prophetas meos loquendo miracula mea ostendi, qui in umbra loquebantur que+ de luce formabatur; que+ etiam obscurior luce sua erat, sicut omnis umbra obscurior substantia sua est, de qua procedit.Sol quoque et luna ac omnia sydera homini obnubilata erant, ita ut nudam claritatem illorum uidere non posset, atque omnia uentorum spiramina illi ad uidendum obtecta erant; et ideo quasi in umbra dicebatur ut predictum est: Nuncia nobis si tu es ipse qui regnaturus es in populo Isrel.Nam Spiritus Sanctus in populo suo prophetando protulit quod per primam uocationem, qua Adam uocatus est, prefiguratum erat: quod liberator hominum uenturus esset.Tunc filius Dei humanitate indutus uenit, cuius claritatem diuinitatis homines uidere non poterant, cum eum quasi alium hominem inspicerent; sed tamen ipse in alia uia quam homines uiuerent, scilicet sine gustu peccati, eis se ostendebat, | sic autem ut comederet, biberet, dormiret et se uestiret nullam maculam delictorum habens.Iudei uero alii que multi ipsum uidentes filium Dei esse dubitabant, atque in hoc scientiam suam obnubilabant; nec mirabilia ipsius in fide capiebant, sed in duriciam saxorum conuersi sunt, quemadmodum coluber in cauerna petre+ latet.Sed tamen ipse dextra sua quamplurimos Iudeorum et paganorum cum innumerabili exercitu saluandorum obtinebit, donec omnia mirabilia ipsius pertranseant; et tunc manum magni operis sui leuabit omnibus que amicis et inimicis suis posteriora sua demonstrabit, quatinus omnes cognoscant qualiter cum diabolo dimicauerit.Et tunc, o Isrel, in illo fiducialiter confides, cuius miracula ut Adam claritatem eterne+ uite+ fugisti, in ipsum non credendo; ipse que tunc tibi erit sub lingua tua ut fauus mellis et ut cibus lactis in ostensione operum suorum, que+ ad te colliges et brachio tuo apprehendes querula uoce dicendo: Ach~al, ach~al, quamdiu decepti sumus! Et sic adimplebitur quod me inspirante scriptum est:uIII. Mirabiles elationes maris, mirabilis in altis Dominus.Huius sententie+ intellectus hoc modo accipiendus est: Deus, qui uia et ueritas est, sub archanis recte+ constitutionis sue+ omnia ornamenta firmamenti cum mirabilibus elationibus maris posuit, quia cum mirabili elatione maris ornamenta firmamenti perfudit ea que in aliqua parte secundum celestia archana in similitudine speculi posuit; sed sicut umbra in speculo nihil absque forma sua potest, sic nec ornamenta firmamenti quicquam per se, nisi per superna secreta operari preualent.Ornamenta quippe firmamenti de supernis archanis resplendent, quemadmodum fulgur ab igne procedit; quia ignis materia fulguris est, et fulgur pertransit, ignis autem permanet; et ita ornamenta firmamenti pertranseunt, celestis autem armonia manendo perdurat.Quapropter et mirabilis in altis celorum Dominus est, quoniam nulla transitoria res perfecte potest ea respicere que+ numquam transibunt, quia illa in indeficiente perfectione sunt.Sed Deus in ornamentis et in signis firmamenti hominibus celestia demonstrauit, quatinus in speculo fidei miracula sua per he+c cognoscant; et si predicta ornamenta uidere non ualerent, scientia eorum ceca | esset, sicut etiam aquilo omni luce priuatus post ruinam diaboli numquam claruit; qui, quoniam honorem altissimi subsannauit, ideo et ipse nullum lumen retinuit.Mirabiles quoque elationes maris sunt, cum homines, qui in instabilitate hac et illac inundant, Spiritu Sancto accensi a terrenis ad celestia se eleuant; et sic etiam mirabilis in altis uirtutibus Dominus, cum illos ad que+que bona ita confortat, ut sordibus uiciorum deinceps se subdere recusent.unde etiam scriptura habet:uIIII. Etenim firmauit orbem terre+ qui non conmouebitur.Huius sententie+ intellectus hoc modo accipiendus est: Deus cum pleno opere repleuit orbem terre+, et ideo non conmouebitur; quoniam si creaturis repletus non esset, quadam inanitate concussus moueretur.Omnis enim creatura locum suum, qui ipsam ministrando portat, replet; sed Deus miracula sua in homine operatur orbem que terre+ illi ad necessitatem corporis sui commisit.Ipse etiam firmauit e+cclesiam toto orbe terrarum diffusam, que+ nulla tempestate aduersariorum conteretur, quamuis plurimis tribulationibus multociens fatigetur.Nam miracula sua Deus in illa assidue perficit, nec in hoc cessabit, quousque numerus electorum suorum cum celesti armonia compleatur.uultus autem diuinitatis super armoniam istam est, nec ipsa ullo fine terminari poterit nec quicquam per se, sed per ostensionem uultus diuinitatis facere ualet; sicut nec umbra in speculo apparens aliquid per se facit, sed per formam suam de qua procedit.Et celi dicuntur qui Deum inspiciunt, celi que qui eum prophetant; celum quoque fuit quod filius Dei in humanitate se ostendebat.Celi autem illi nominantur, qui de splendore uultus Dei quemadmodum scintille+ ab igne resplendent et in quibus Deus omnes inimicos suos superauit.Sed cum Deus celum et terram creauit, in medio eorum hominem posuit, quatinus eis dominando imperaret; et hoc medium secundum medium illud est, quo filius Dei in medio corde patris est; quia ut consilium a corde hominis, ita et filius a patre Deo exiuit.Nam cor consilium habet et consilium in corde est et unum sunt, nec ulla diuisio ibi esse potest.X. Et imago he+c dorsum ad aquilonem uerterat; quoniam omnipotens Deus cunctos aquilonis | amicos celauit, quod cum filio suo facere uoluit; et sicut illos retrorsum deiecit ne ullum lumen uiderent, ita in nulla scientia opus filii Dei uidebant; et quoniam he+c omnia Deus per antiquum consilium ordinauerat, idcirco illis abscondita erant.Per uim enim zeli Dei diabolus in abyssum dimersus est omne que lumen illi ablatum est, ita ut iam nullum fulgorem beatitudinis uideat, quia omnino excecatus est, quoniam similitudinem illius qui de nullo, sed qui per semetipsum est, habere uoluit; et licet inutili timore, iudicia Dei nunc sentit et eis respondet, illa scilicet que+ ad ipsum pertinent puniendo.Nam in timore iudiciorum Dei nouit quod Deo nequaquam resistere potest; sed tamen ramos operis illius abscidit, sicut in primis hominibus fecit, illos uidelicet seducendo qui ei ex toto corde consentiunt.Propter quod etiam in perditionem uadunt, quia idem hostis semper rugit ut animas deuoret, nec ab hoc furore ullo tedio cessat.Deus autem in magnis preconiis et multis signis occultam diuinitatem suam hominibus ostendit, atque per sapientiam in creaturis multa eis demonstrauit, in quibus secreta diuinitatis ipsius cognoscant, quemadmodum homo multas formas per scientiam suam coloribus depingit.Sed et sicut antiquus serpens in casu suo Deo resistere non potuit, sic etiam nec contradicere ualuit, quin Deus supernum chorum in maiori laude per filium suum cum animabus iustorum restitueret; de quo illi ceciderunt qui opus eiusdem filii Dei ante nouissimum diem pleniter scire non poterunt et qui tunc de celesti exercitu magnam confusionem sustinebunt; quia locus eorum in maiori benedictione replebitur quam ante fuisset.Filius enim Dei, ut predictum est, in aliena uia pre aliis formosus processit, proles uirginee+ nature+ existens, quoniam prima uirgo per serpentinum consilium corrupta est, uirgo autem Maria tota sancta fuit; que+ de Spiritu Sancto filium concepit et uirgo peperit uirgo que permansit.He+c natiuitas per antiquum consilium predestinata erat et tota spiritalis in diuinitate occultata latebat nec in scientiam hominum uolauit, eo quod non multiplex, sed unica in diuinitate esset, ubi idem Dei filius ante antiquitatem dierum ex | patre natus extitit; quoniam pater eum hominem fieri in uoluntate sua semper habuit.Qui in aliena natura humanitatis ueniens sinistram partem Leuiathan euertit, cum mille uicia peccatorum de gutture illius per opera castitatis abstraxit; quia abstinentia et contricio peccatorum ale+ castitatis sunt, in quibus uirgines et penitentes propter dimissa peccata carnalium desideriorum ad desponsationem agni uolant; quoniam et filius Dei, uirginis filius, uirginitate coronatus penitentes ad ipsum currentes suscepit.Ab inicio enim indumenti humanitatis sue+ omnia spiritalia in homine operabatur, que+ etiam usque ad nouissimum diem perficiet; et he+c in medio potentie+ sue+ sunt non per numerum dierum, sed per uim operis sui, ac ea in recta statera habet, ita ut per nullam illusionem superari possit.Nam in humanitate sua super pennas uentorum uolauit, et sicut aquila in solem, sic ipse in faciem patris aspexit; quia sicut Abraham circumcisionem carnis acceperat, per quam spiritalis uita, quam aqua significat, intelligitur, ut pisces in aqua uiuunt, ita etiam anima hominis per baptismum circumciditur atque in aqua spiritaliter ad uitam regeneratur; in qua in eternum in sede beatitudinis uiuet, quemadmodum etiam de sede maiestatis Dei dicitur:XI. Dominus in celo parauit sedem suam, et regnum ipsius omnibus dominabitur.Huius sententie+ intellectus hoc modo accipiendus est: Filius Dei, qui dominus hominum, dominus angelorum dominus que omnium uirtutum est, in celo beatitudinis parauit sedem suam, quemadmodum cogitatio hominis instrumentum operis sui secundum desiderium ipsius operatur, et ut omne opus secundum uoluntatem eius perficit; nec in ulla re idem filius a patre suo recessit, ut Adam fecit, qui in lacum mortis cecidit.unde etiam regnum ipsius omnibus, uidelicet in celo et in terra, dominabitur, ubi inimicos suos ut scabellum pedum suorum conculcabit; quia caro ipsius per gustum peccati in terra numquam tacta est, ac ideo etiam nullus dolor eum euicit, sed per duram et asperam passionem omnia terrena superauit.Quem autem deceret liberare hominem, nisi igneum filium Dei, qui de ce+lo ad terras descendit et de ipsis ad celos ascendit, et qui rore diuinitatis sicut guttam mellis supernam gratiam super populum suum stillat, ita ut fideles | numquam ab inuicem separari possint?Omnia enim opera bona pater in filio suo operatus est, quod in nullo alio fieri potuit; quoniam ipse, ut prefatum est, a patre numquam recessit, sicut nec splendor solis a sole separatur.Ipse itaque pro liberatione hominis ad terras uenit hominem que redemit, quem nemo alius redimere potuit, quia pater eum sic uenire disposuit, uelut propheta Dauid Spiritu Sancto inspirante dicit:XII. Descendet sicut pluuia in uellus, et sicut stillicidia stillantia super terram.Huius sententie+ intellectus hoc modo accipiendus est: Adam in consilio diaboli per transgressionem preceptorum Dei mortalis fuit, et ideo filius Dei descendit uelut ros suauitatis in aluum uirginis, que+ suauis, mitis et humilis ut ouis in moribus suis erat, quatinus hominem de morte suscitaret, sicut et per euersionem terre+ per aratrum fructus in pluuia suscitatur.Aratrum quippe preceptum legis est, quod in humanitate sua idem filius Dei hominibus dedit, ut in cognitione precepti huius ad uitam resuscitarentur et secundum exemplum suum quasi cum aratro carnalia desideria in semetipsis euerterent, et etiam sic per exempla sanctorum operum fructuosi fierent de die in diem proficiendo, quemadmodum ipse eos precesserat.Et hoc modo stillicidia super eos mittebat agrum que uirtutibus plenum ex ipsis faciebat, quem benedixit et fructibus omnium bonorum, scilicet castitate, continentia et pacientia et ceteris beatitudinibus repleuit.XIII. Per totam autem occidentalem plagam uelut teterrimas tenebras fumigantes aspicis, quoniam ibi penalia loca sunt, que+ diuersa genera tormentorum in se habent; quia cum homo per decliuia peccatorum ad occidua tendit, cecitatem infidelitatis per nequiciam malum uaporem emittentem sibi attrahit; et sic etiam earundem tenebrarum penas incidens seipsum in confusionem mittit, cum creatorem suum negligit.Sed prope angulum eiusdem plage+ qui uersus septentrionem est, nigerrimus ignis cum sulphure et densissimis tenebris ebulliens fere usque ad medietatem septentrionalis partis se recuruando extendit; quia idem locus est penalis profunditas et lacus perditionis animarum illorum, qui Deum contempnentes eum bonis operibus scire noluerunt.Quapropter et ibi acer ignis cum amaritudine sulphuris et inextricabilibus tenebris euaporat | et ad destinata loca se dilatat, ita ut diuersitatem earundem penarum humana scientia ad perfectum scire non possit, quamdiu homo in mortali seculo uiuit.Homo quoque cum ad occasum infidelitatis peruenerit, que+ ad perditionem respicit, ita ut nec iusta opera nec Deum diligat, ignis peruersitatis cum acerbitate et cecitate morum illi occurrens ad plenitudinem infelicitatis et submersionis eum perducit; ita ut spem uite+ non habentem perditio ipsum per omnia in se trahat.Nam homo qui stulticiam sequitur et sapientiam, per quam Deus omnia creauit, abhominatur, seipsum condempnat, cum nullam moderationem in malis habens de futura uita nihil cogitat, nec si alia uita sit scire desiderat, nec quomodo mutabilis sit perspicaciter perpendit.Infantiam enim suam et puericiam, iuuentutem et maturam etatem homo capere ualet; quid uero in decrepita etate de ipso fiat nequaquam comprehendere potest, aut quomodo mutandus sit.Per racionalitatem quippe anime+ se inicium habere cognoscit, sed quomodo sit quod anima non moritur et quod finem non habet, nequaquam scire aut capere potest.XIIII. Deus itaque per sapientiam firmamentum posuit et hoc cum uiribus syderum uelut cum clauis compilauit, sicut et homo domum suam cum clauis firmat, ne cadat.Sydera etiam lune+ assunt, que+ de sole accenditur et in defectu suo lumen syderibus stillat, et quam utique sapientia in antiquo consilio fecundam cum sole homini fecit, qui omnis creatura est, cum illa sucum terre+ infundit; sed sol diuinitatem, luna uero innumerabilem numerum humani generis designat; et he+c omnia ornatus sapientie+ sunt.Firmamentum quoque sedes omnium ornamentorum suorum est, sicut et homo sedem habet, que+ terra est, que+ illum sustinet; illud que Deus cum ornatu suo ad laudem suam posuit, sicut sapientia hoc preordinauerat.unde et creatura ipsi sapientie+ quasi uestis fuit, quoniam opus suum tetigit, sicut et homo uestem suam sentit.Si autem homo sic creatus esset, ut uestibus carere posset, tunc opere non indigeret nec ullo ministerio honoraretur, nisi quod tantum corpus tegmen anime+ esset et per animam moueretur.Deus quoque uideri non potest, sed per creaturam cognoscitur, quemadmo|dum etiam corpus hominis propter uestes uideri non potest.Et sicut interior claritas solis non cernitur, ita nec Deus a mortali creatura uidetur, sed per fidem intelligitur, uelut etiam exterior circulus solis uigilantibus oculis aspicitur.Et omne opus quod sapientia instituit, hoc contra maliciam diaboli fecit, quia ille omne opus ipsius semper odio habuit et odit usque in finem pleni numeri, cum ipse in tanta fortitudine percussus peribit, ut deinceps aduersus Deum preliari non temptet.Omnis quoque ordinatio sapientie+ suauis et lenis existit, quoniam ipsa tunicam suam in sanguine agni, qui misericors est, lauat, cum sordibus aspersa fuerit; quapropter et super omnia ornamenta creaturarum amanda est omnibus que sanctis animabus amabilis uidetur, quia in amplexione aspectus eius numquam extediari poterunt.Quemadmodum etiam sapientia ordinauit, spiritus in homine uiuit et uigilat nec ullatenus finietur; sed quamdiu homo in corpore uiuit, cogitationes ipsius supra numerum in eo multiplicantur, sicut etiam sonus laudis in angelis innumerabilis est.Cogitatio quoque in uiuente homine uiuit et ipse illam uerbo racionalitatis emittit, ac per eam opus suum operatur; quod tamen in se nequaquam uiuit, quoniam ille inicium habuit.Sed eternitas in semetipsa uiuit nec umquam in defectu apparuit, quia ante euum eternaliter uita fuit.Cum autem anima in inmortalitatem mutatur, postmodum anima non uocatur, quoniam per cogitationes cum homine tunc nihil operatur, sed deinceps in laudibus angelorum est, qui spiritus sunt.unde et ipsa etiam spiritus tunc uocabitur, quia cum corpore carnis deinceps non laborabit.Merito autem homo uita dicitur, quoniam cum per spiraculum uiuit, uita est; sed et cum per mortem carnis in inmortalitatem mutatur, in uita erit; post nouissimum quoque diem cum corpore et anima in eternitate uita est; quoniam cum Deus hominem plasmauit, occulta misteria sua in ipso clausit, quia sciendo, cogitando et operando ad similitudinem Dei factus est.Diuinitas enim ordinationem omnis operis sui in semetipsa habuit, quemadmodum illud fieri deberet; et secundum hoc hominem ut cogitare posset constituit, ita ut ille omnia opera sua in corde suo primitus dictet quam faciat, quia clausura mirabilium Dei est.Deus namque ordinat, homo autem cogitat; angelus uero sci|entiam habet, in qua semper cum uoce laudis et cum dilectione honoris Dei sonat, nec aliud quam in Deum prospicere et ipsum laudare desiderat.Et Deus ante euum absque omni cessatione opus quod facturus erat in se habuit; et sic homo, qui clausura miraculorum eius est, cum oculo fidei ipsum cognoscit eum que cum osculo scientie+ amplectitur, quem oculis carnalibus uidere non potest, atque secundum ipsum operatur.Angelus etiam electa opera eius Deo cum odore bono offert, que+ ille ad superna per bonam uoluntatem mittit, uilia que opera, que+ in aliam uiam magis quam ad Deum aspiciunt, etiam eidem iusto iudici demonstrat.uerba autem he+c fideles deuoto cordis affectu percipiant, quoniam per illum qui primus et nouissimus est ad utilitatem credentium edita sunt.QuINTA uISIO TERCIE+ PARTIS.I. Deinde iuxta montem, quem uelut in medio orientalis plage+ conspexi, ut predictum est, quasi rotam mire+ amplitudinis similitudinem candide+ nubis habentem et ad orientem uersam uidi; quam in medio in transuersum, scilicet a sinistro latere usque ad dextrum latus suum, linea obscuri coloris uelut halitus hominis est distinguebat; ita ut etiam eiusdem rote+ medietatem que+ super eandem lineam erat, alia linea quemadmodum aurora rutilans, a summitate ipsius rote+ usque ad medietatem prefate+ linee+ descendens, ostenderet.Superior autem pars medietatis eiusdem rote+ a sinistro latere usque ad medietatem sui quasi uiridem colorem emittebat, et a dextro latere usque ad medietatem sui uelut rubens color fulgebat; ita ut hi duo colores equali mensura spaciorum inter se diuiderentur.Medietas uero eiusdem rote+ que+ sub predicta linea in transuersum ducta erat, colorem pallidum quadam nigredine intermixtum demonstrabat.Et ecce in medio eiusdem rote+ in prefata linea iterum uidi imaginem, que+ caritas mihi prius denominata est, sedentem, alio tamen ornatu eam nunc apparentem quam prius uidissem.Nam facies eius ut sol lucebat, tunica autem ipsius ut purpura fulgebat, et torquem auream preciosis lapidibus decoratam circa collum suum habebat, calciamentis claritatem fulguris ex se reddentibus induta.Sed et ante faciem eiusdem imaginis quasi tabula ut cristallus perlucida appa|rebat, in qua scriptum erat: Pulcram formam argentei coloris manifestabo, quia diuinitas, que+ inicio caret, magnam claritatem habet; sed unumquodque quod inicium habet ambiguum in terroribus est nec secreta Dei in plena scientia capere potest.Et imago he+c predictam tabulam inspiciebat.unde et linea in qua sedebat mouebatur; et mox ubi eadem linea predicte+ rote+ in sinistra eius parte coniuncta uidebatur, exterior pars ipsius rote+ per breue spacium aliquantum aquosa, et deinde aliquantum ultra medietatem medietatis eiusdem rote+, que+ sub prefata linea in transuersum ducebatur, rubicunda, et postmodum pura et lucida, et tandem uelut turbida et procellosa tempestas efficiebatur, scilicet prope finem eiusdem medietatis ubi prefata linea eidem rote+ affixa erat.Audiui que uocem de celo mihi dicentem:II. O homo, audi et intellige uerba illius qui erat et qui est absque officio mutabilitatis temporum; quia in ipso hoc antiquum consilium fuit, quod diuersa opera facere uoluit, et he+c quasi radium solis ante antiquitatem dierum inspexit, quoniam futura erant.Nam Deus unus est et huic unitati nihil se conferre potest; sed ipse presciuit quia quoddam opus, quod facturus erat, similitudinem huius unitatis sibi usurpare temptaret.unde et illi obstaculum repercussionis opposuit, quoniam ipse illa unitas est, que+ nullum sibi similem habet: alioquin unitas nominari non posset.Et ideo etiam illum a se abicit qui similitudinem hanc peruerse appetit; et sic quelibet racionalis anima in homine, que+ de illo qui uerus Deus est existit, ut quod sibi placet eligat et quod sibi displicet abiciat, quia quid bonum seu quid nociuum sibi sit cognoscit.Sed quamuis Deus unus sit, in ui tamen cordis sui opus quoddam presciuit, quod magnifice multiplicauit; ipse que Deus ille uiuens ignis est, per quem anime+ spirant; et ante inicium fuit et etiam inicium et tempus temporum existit.He+c omnia presens uisio manifestat.Nam iuxta montem, quem uelut in medio orientalis plage+ conspicis, ut predictum est, quasi rotam mire+ amplitudinis similitudinem candide+ nubis habentem et ad orientem uersam uides; que+ Deum inicio et fine carentem, sed mitem in operibus suis existentem et ad omnia | bona paratum ostendit.Quam in medio in transuersum, scilicet a sinistro latere usque ad dextrum latus suum, linea obscuri coloris uelut halitus hominis est distinguit; quia perfecte per principium caduci mundi et per finem eius ad eternitatem tendentem uoluntas Dei apparet, cum temporalia ab his que+ eterna sunt sequestrauit; ita ut etiam eiusdem rote+ medietatem que+ super eandem lineam est, alia linea quemadmodum aurora rutilans, a summitate ipsius rote+ usque ad medietatem prefate+ linee+ descendat.Per hoc ostenditur quod perfectionis Dei plenitudinem, que+ in celestibus per uoluntatem ipsius temporalia excellens existit, diuina ordinatio, ad que+libet bona directa et quasi quodam fulgore indeficientie+ ante principium mundi et post finem eius et in ipsis mundi temporibus mirabiliter apparens, ad omnem iusticiam paratam esse manifestat.unde superior pars medietatis eiusdem rote+ a sinistro latere usque ad medietatem sui quasi uiridem colorem emittit; quoniam Deus, quando creaturas quemadmodum ab ipso prescite+ erant in formis suis ad laborem prodire faceret, <eas> quasi in uiriditate uoluntatis sue+ habebat.Et a dextro latere usque ad medietatem sui uelut rubeus color fulget; quia Deus, post finem mundi ea que+ a transitorio seculo ad uitam sunt in melius conmutans, animabus quoque fidelium mercedem fulgentium laborum suorum reddens, nullum laborem nullum que defectum eis ultra dominari permittit; ita ut hi duo colores equali mensura spaciorum inter se diuidantur; quoniam sicut eternitas ante principium mundi inicio caret, sic etiam finito mundo finem non habet, sed principium et terminus mundi quasi uno circulo comprehensionis concluduntur.Medietas uero eiusdem rote+ que+ sub predicta linea in transuersum ducitur, colorem pallidum quadam nigredine intermixtum demonstrat; quia caduca tempora mundialium rerum inicium et finem habentia, quibus indeficiens eternitas nullo fine conclusa dominatur, designat; atque nunc pallorem angustiarum, nunc nigredinem tribulationum quamdiu mundus durat multociens grauiter portat.Sed et he+c omnia que+ predicta sunt alio modo ad salutem animarum hominum respiciunt; ita ut ad summam forti|tudinem, que+ in perfectione fulgentis iusticie+ consistit, potestas Dei coniuncta sit, quoniam potestas et fortitudo Dei sibi adherentes sunt.Potestas quidem Dei rotunda equalitate temperantie est, quia inicio caret et fine, et ampla possibilitate omnia que+ uult facere potest candida que in lenitate celestium iudiciorum fulget; quoniam nulla mutabilitas, nulla uicissitudo incrementi seu detrimenti Deum tangit nec ullum tempus eum umquam diuidit; sed semper absque inicio illesus et inmutabilis permanet, omnibus que+ sunt uitam tribuens et seipsum pure colentes ad summam beatitudinem colligens.Plenitudo quoque potestatis eius, iusta moderatione cuncta disponens atque in altitudine et in profunditate sua incognita homini existens, eterna et temporalia quasi in circulo nec inicium nec finem habente demonstrat.Itaque et potestatis Dei perfectio, que+ eternitatem diuine+ ordinationis manifestat, et prouidentia eius in his que+ eterna sunt fulgens, ab eternitate ipsius potestatis ad plenitudinem diuine+ ordinationis se extendens, in operibus suis seipsam declarat animas que beatorum in superna gloria permansuras denuntiat.Eternitas quoque perfectionis potestatis Dei in his dispositionibus que+ future+ erant cum plenitudine creaturarum uelut uiriditatem uenturi et processuri germinis ostendit, cum celum et terra nondum fuissent, sicut et dona Sancti Spiritus cordi hominis uiriditatem inferunt, ut bonum fructum afferat.In his uero, que+ post finem mundi ad stabilitatem inmutabilitatis peruenient, quasi rutilantem fulgorem demonstrat, quia tunc omnia perfecta erunt nec ullum defectum deinceps sentient, animabus quoque sanctorum ad superna sublatis; ita ut etiam eternitas Dei, sicut ante principium mundi inicium non habuit, sic quoque post finem illius nullo termino claudatur; ubi et tunc beati sine fine in celestibus gaudebunt.Sed et perfectio potestatis Dei, sub eternitate omnia temporalia diuersos modos habentia concludens, omnia Deo subiecta esse ostendit, eos que qui Deum negligunt ad infernalia loca mitti depromit, quoniam omnia examinabuntur que+ Deo repugnare uidentur.|III. Quod autem in medio eiusdem rote+ in prefata linea iterum uides imaginem, que+ caritas tibi prius denominata est, sedentem, alio tamen ornatu eam nunc apparentem quam prius uidisses; hoc est quod in perfectione illa, qua potestas Dei omnia sibi subicit, uoluntati Dei caritas quasi quiescendo coniuncta est; quoniam caritas omnem uoluntatem Dei adimplet, nunc isto, nunc illo ornatu decorata; quia uirtutes que+ in hominibus operantur caritatem uelut quodam decore ornatam demonstrant, cum omnia bona per caritatem fiant.Nam facies eius ut sol lucet, monens ut homo omnem intentionem cordis sui in uerum solem figat; tunica autem ipsius ut purpura fulget, quatinus homo cum uisceribus misericordie+ indumentum sibi faciens unicuique petenti quantum potuerit subueniat.Et torquem auream preciosis lapidibus decoratam circa collum suum habet, innuens ut homo iugum subiectionis sibi imponens cum beatis uirtutibus illud adornet, ita ut in omnibus humiliatus Deo se ueraciter subiectum esse ostendat, quemadmodum et filius Dei patri suo usque ad mortem carnis per omnia obediuit.Calciamentis quoque claritatem fulguris ex se reddentibus induta est, quatinus omnia itinera hominis in lumine ueritatis sint et ut homo uestigia Christi sequens aliis exempla rectitudinis fideliter prebeat.IIII. Sed et ante faciem eiusdem imaginis quasi tabula ut cristallus perlucida apparet, scriptum habens quod diuinitatem, que+ inicio caret, nihil inicio subiacens ad plenum capere possit; quoniam coram caritatis intuitu prescientia Dei ostenditur, quia caritas et prescientia Dei in unum consentiunt.Prescientia enim absque omni offensione perlucida, nec inicio aut fine conclusa, nec etiam a mortali creatura determinata, ostendit quod homo, qui caritati subiectus esse uult, cum ea que+ in Deo sunt diligit et Deum in puritate fidei inspicit nec quicquam ipsi quod caducum est preponit, in superioribus gaudiis sedem sibi ponit, quoniam Deus eum illo uenturum preuidit.Et imago he+c predictam tabulam inspicit, unde et linea in qua sedet mouetur; quia cum caritas Dei prescientiam ipsius intuebatur, in qua omnia que+ in creaturis futura erant apparuerunt, cum creature+ que+ creande+ erant | nondum fuissent, uoluntas Dei, ad quam caritas quasi quiescendo coniuncta est, ad formationem creaturarum se mouit; et sic celum et terra cetere+ que creature+ que+ in eis sunt per iussionem Dei surrexerunt.Nam cum angeli processerunt, quidam ex ipsis creatorem suum negligentes inreuocabiliter corruerunt, quidam uero in seruitute et dilectione illius perstiterunt.Deus itaque post alias creaturas hominem creauit, quatinus omnia quibus indigeret sibi preparata inueniret, eum que uiuenti spiramine illuminauit; atque mirifice factum duobus modis muniuit, scilicet ut ignis et flamma esset: ignis quidem in anima, et flamma que+ de ipsa flagrat in racionalitate.Flamma autem racionalitatis nouit, ubi cum osculo electionis operetur, quod scientia boni et mali est; per quam non ardet in illo quod ad opus suum non eligit, sed cum molestia ab illo fugit quod operari non uult, nisi faber eam percutiat, quatinus aliquantulum ibi ardeat, quo ipse eam uertere uoluerit; et ubi illa etiam per electionem interdum ardet, ibi eam faber multociens cessare facit.Et has duas uires Deus in fictili uase posuit, quatinus illud quod sibi utile esset operaretur.Sed et sicut ignis flammam in se continet, sic et racionalis homo uires ad operandum habet, et iste+ due+ prefate+ uires in fictili uase sunt ipsum que fictile uas cum illis existit.Si autem ignis et flamma in nulla re arderent, ardor eorum ubi uideri posset?unde et predictas uires oportet opus habere, quod fictile uas est, in quo anima et racionalitas opera sua exercent.uentus quoque erius est reliquas que creaturas implet, cum quibus homo operatur; ita ut etiam homo non esset, si relique+ creature+ non fuissent.Et Deus ignis et uiuens spiritus est magnum que opus fecit, de quo filius eius indumentum tulit, per quod deitatem suam occultans quamplurima miracula perpetrauit; cum quo etiam mundum pertransiuit quousque decimum numerum, qui perditus erat, sibi attraxit.Idem etiam opus contra illum qui aquilonem concupiuit Deus constituit eum que per illud omnino superauit, in maxillam ipsum ita percutiens, ut caput suum ulterius leuare non possit sicut prius fecit.Diuinitas enim bonos angelos claritate sua uestiuit et apud se ordina|uit, ut opus suum, quod in seipsum aspiceret et propriam uoluntatem suam sequendo a creatore suo recederet, zelo suo castigando comprimeret; quia racionalitas, cum secundum uoluntatem carnis operatur, ultionem Dei sibi attrahit; quod autem ad creatorem suum respiceret dicens: Deus meus es tu, illud igne Sancti Spiritus laudes suas ad multiplicandum accenderet, quemadmodum scintille ignis multiplicantur.Sed et racionalitas in duabus partibus electionis consistit, et quod eligit, hoc ad se colligit, et aliud reprobat, quoniam in una electione duo que+ sibi dissentiunt habere non potest; quia qui alii ministrat seipsum despicit, et qui sibimetipsi operatur, per ea que+ facit alii non ministrat, et ideo in unum he+c non consentiunt.Racionalis enim homo primum optat et desiderat, et postea in aliquo idem operatur.Irracionale uero animal uiuit sicut ei constitutum est nec plus ualet, quia oculum scientie+ in racionalitate non habet, sed ad materiam nature+ sue+ se uertit; homo autem per fidem cum Deo habitat.u. Quod autem, ut uides, mox ubi eadem linea predicte+ rote+ in sinistra eius parte coniuncta uidetur, exterior pars ipsius rote+ per breue spacium aliquantum aquosa fit; hoc est quod, postquam uoluntas mea potestati mee+ ad procreationem creaturarum coniuncta creaturas produxerat, iudicia eiusdem potestatis mee+ ad effusionem aquarum in diluuio apparuerunt; quoniam primo homine filios generante progenies eorum de malo in malum se inmersit: Adam namque et filii eius propter timorem meum secundum naturam hominis iuste germinauerunt; sed posteri eorum contra naturam hominis se nequissime uiolauerunt; quod ego diutius sustinere nolens per diluuium eos suffocaui.Quapropter et diabolus exterritus contremuit, quia fortitudinem meam, per quam homo sic dissipatus est, inuincibilem uidit.Et deinde aliquantum ultra medietatem medietatis eiusdem rote+, que+ sub prefata linea in transuersum ducta est, rubicunda, ac postmodum pura et lucida existit; quoniam a diluuio usque ad incarnationem filii mei, quem transacta fortitudine temporum in fine eorum potenter sub silentio uoluntatis mee+ misi, iudicia potestatis mee+ in ruborem iusticie+ transierunt; quia etiam post diluuium per diuersas etates dierum homines in operibus suis fulgorem | timoris mei arripuerunt.Nam edificatio iusticie+ in Noe surrexit, circumcisio in Abraham, legalis propositio in Moyse, prophetia uero in prophetis; ista que omnia idolatriam compresserunt, uelut dies noctem fugat, in quibus omnia tempora currunt, quemadmodum opera hominum in hominibus apparent.Cum autem he+c ad occasum tenderent, uelut cum sol occidit, et cum sic populus generando procederet, plenitudinem numeri illius inspexi, de quo inspiratione mea scriptum est:uI. ubi uenit plenitudo temporis, misit Deus filium suum factum ex muliere, factum sub lege, ut eos qui sub lege erant redimeret, ut adoptionem filiorum reciperemus.Huius sententie intellectus hoc modo accipiendus est: Deus pater, qui caret inicio et fine, in plenitudine temporis ab eterno preordinati filium suum pro redemptione perditi hominis ad terras misit, signis et miraculis quamplurimis prefiguratum.Quod bene per archam Noe+ nobis insinuare uidetur.Significat enim e+cclesiam in presenti seculo temptationum uariarum impulsibus fluctuantem, quam filio suo nunc in restaurationem filiorum eius per fidei graciam coniunxit.Que+ etiam archa in uertice montium constituta Dei omnipotentis eternitatem figurare potest, qui omnes creaturas antequam fierent tales longe ante preuiderat, quales in presenti per uerbum suum distincte per species suas apparent.Celestis etiam illa ciuitas, que+ Dei filiorum habitaculum est, opere turrim elegantissimo constructam prefert; per cuius ornatum pulcherrimum Abrahe+ summe fidelis obedientia significatur, Dei filium nobis et infinita miraculorum eius insignia representans.Lex namque data per Moysen obedientiam indefessam postulauit, sine qua nullo modo, sicut nec domus absque columpnis quibus sustentetur, nec homo sine corde quo regatur ualeret subsistere.Obedientia etenim quidam ignis est, et lex splendor eius est.Et sicut Abraham ad Domini preceptum domum suam patriam que relinquens primus per circumcisionem inmutatus est, sic Dei filius, absque omnis contagione sanguinis ex integerrima uirgine Sancti Spiritus igne conceptus et genitus, legem per Moysen datam in meliorem statum per semetipsum spiritaliter conuertit.| Quos enim de peccatorum sanguine procreatos hostiarum legalium sanguis liberare nequiuit, decebat conditoris sui clementiam ut sui sanguinis inestimabili precio solus ipse eos liberaret.Et uelut homo de creatura sibi concessa Deo sacrificium offerre consueuit, sic Dei filius carne de homine sumpta, quam Deo patri pro ipso offerret, indutus est.Filius itaque Dei in mundum ueniens puram et lucidam doctrinam hominibus proposuit, et omnia que+ predicta sunt perlustrans, ea in alium modum permutauit, ita ut idola in Deum uiuum, et prophetia in spiritalem uiam conuersa sint; quoniam sicut uerbum hominis in inspiratione spiritus eius emittitur, ita et unigenitus Dei de patre in aulam uirginis missus et de Spiritu Sancto conceptus est.Atque sic carne assumpta ex eadem uirgine natus omnia preterita et futura per semetipsum manifestauit et que+que narrata et audita hominum gesta in meliora conuertit, inutilia scilicet delendo utilia que conseruando; quemadmodum in exercitu bonorum angelorum fecit, quos post ruinam perditorum plus clarificauit.Nam ante natiuitatem eius omnia uelut in tenebris erant, que+ post assumptam carnem sicut sol illuminauit; quia ipse lex fuit eam complendo et in id quod melius erat conuertendo preceptis que patris sui obediendo, quod Adam facere neglexerat.In eodem quoque filio Dei iusticia et pax coniuncte+ sunt; atque iniusticia, de qua mundus cum spuma serpentis in peccatis obscuratus est, per humanitatem illius compressa est, quoniam ipse preliator cum iusticia et pace iniusticie+ resistit; iusticia scilicet que+ diuinis precep|tis circumdata est, pace autem que+ gracia Dei homini parcente munita existit atque electos suos in similitudine illa, qua beati angeli cum Deo perstiterunt, ad se collegit.Qui cum in celos corporaliter ascenderet, Spiritus Sanctus igneis linguis apostolos ita accendit, ut in interiori scientia sic perlustrarentur, ut etiam alios hoc modo sibi coniungerent, quatinus ipsi quamplurima miracula et signa facerent, catholica fide decorati et bonis operibus sanctificati.Sic doctrina filii Dei, multum fructum afferens et de uirtute in uirtutem ascendens, in puritate processit, plurimus que populus in luce fidei fulgens ei se subdidit; ita ut multi, qui per obliuionem et infidelitatem in casu Ade+ obnubilati erant, cum uera fide et sanctissimis operibus elucidati sint.Et necesse fuit ut filius Dei in fine temporum ueniret, quia antiquus serpens deceptione et irrisione ac blasphemia totum hominem uiolauerat; sed et hoc necesse erat, ut presentia humanitatis corporis eiusdem unigeniti Dei opus suum operaretur; quod operari incepit per summos rectores e+cclesiam regentes et per alios eidem e+cclesie+ prelatos, et deinde cum sacerdotibus eorum que subditis atque cum heremitis uirgineum ordinem habentibus et cum acie spiritalium hominum, qui secundum angelicam aciem sunt et qui etiam in tuba laudum secundum angelicam laudem Deum colunt, et cum penitentibus, qui per imitatores Dei ad ipsum clamant, atque cum bonis coniugatis magistrorum suorum preceptis obedientibus, et cum continentibus, qui seipsos repudiantes mundum relinquunt.Sic enim filius Dei a regalibus sedibus ueniens operatus est; et ut cum presentia corporis sui ad patrem suum rediit se illi ostendens, ita et recta opera horum omnium colligens, ea patri suo ostendit.Isti autem predicti ordines, qui per doctrinam filii Dei constituti sunt, in magno studio de uirtute in uirtutem ascendendo arserunt, quemadmodum dies post primam horam per ardorem solis usque ad nonam feruentius ardet.uII. Et postmodum per doctrinam apostolorum et per uirtutes ceterorum sanctorum puri et lucidi facti sunt usque ad dies istos, qui quasi in muliebri debilitate a fortitudine sua descenderunt; quia tunc in eis omnis bona consuetudo, que+ per graciam Spiritus Sancti a temporibus apostolorum in hominibus plantata primitus erat, in caliginem iaculorum, quibus | antiquus serpens mundum deceperat, ducebatur.Apostoli enim doctrinam suam quasi calibe firmauerant atque cum clausura celi illam clauserant et in timore Dei frena ipsi imposuerant, ne in irrisionem duceretur, sed ut in cottidiana strenuitate haberetur; et quia doctrinam suam secundum cursum solis constituebant, ipsam per abstinentiam ciborum et per laudem et orationem sanctificabant.Antiquus autem serpens in semetipso scrutando sciscitabatur quomodo legem istam destrueret et extingueret, quoniam se ex toto deceptum uidebat, et quia etiam se bellandi tempus contra filios hominum per hoc cognouit habere, quod conceptionem hominis in peccatum uerterat.unde et quendam regalis nominis iudicem estuanti libidine preuaricationis inflammauit, ita ut plurimas nefandas uanitates sibi aduocaret, quasi eas coleret; qui etiam hoc tamdiu fecit, quousque manus Domini eum percussit, sicut Neronem necnon et alios tyrannos in omni honore ipsorum conculcauit.Tunc uiriditas uirtutum aruit atque omnis iusticia in defectum declinauit; et ideo etiam uiriditas terre+ in omni germine suo descendit, quoniam superior er in alium modum quam prius constitutus fuisset mutatus est, ita ut estas contrarium frigus et hiemps contrarium calorem postmodum multociens habuerit, et tanta ariditas ac tanta humiditas cum aliis quibusdam precurrentibus signis, que+ filius Dei ante diem iudicii discipulis suis perquirentibus uentura predixerat, in terra multociens fuerint, ut multi dicerent diem iudicii imminere.uIII. unde et filius ad patrem loquitur dicens: In principio omnes creature+ uiruerunt, in medio flores floruerunt, postea uiriditas descendit.Et istud uir preliator uidit, et dixit: Hoc tempus scio.Sed aureus numerus nondum est plenus.Tu ergo paternum speculum aspice.In corpore meo fatigationem sustineo; paruuli etiam mei deficiunt.Nunc memor esto quod plenitudo, que+ in primo facta est, arescere non debuit.Et tunc in te habuisti quod oculus tuus numquam cederet, usque dum corpus meum uideres plenum gemmarum.Nam me fatigat quod omnia membra mea in irrisionem uadunt.Pater, uide: uulnera mea tibi ostendo.| Ergo nunc, omnes homines, genua uestra ad patrem uestrum flectite, ut uobis manum suam porrigat! Huius sententie+ intellectus hoc modo accipiendus est: In principio, scilicet ante diluuium, tanta fuit terre+ uiriditas, ut illa fructus suos absque labore hominum produceret; et tunc etiam homines nec disciplinam ad seculum, nec deuotionem ad Deum perfecte habentes, terrenis tantum et uoluptatibus suis insudabant.Post diluuium autem uelut in medio temporis, quod inter diluuium et filium Dei in mundum uenientem fuit, flores cum nouo suco et cum omni germine in alia uice quam prius fecissent floruerunt, quoniam terra humiditate aquarum et estu solis tunc cocta fuit.Et sicut flores fructuum tunc plus quam prius multiplicati ascendebant, ita etiam scientia hominum in sapientia per Spiritum Sanctum accensa proficiebat usque ad nouam stellam, que+ regem regum ostendebat; ista que sapientia de igne Spiritus Sancti ardebat, per quem uerbum Dei in utero uirginis incarnatum est; quod etiam predicta stella demonstrabat.In qua Spiritus Sanctus hoc opus gentibus manifestauit, quod in utero uirginis perfecerat; claritas que flamme+ Spiritus Sancti sonus uerbi est, quod omnia creauit.Nam Spiritus Sanctus uterum uirginis fecundauit atque in igneis linguis super discipulos filii Dei uenit, et post easdem igneas linguas cum eisdem discipulis et cum ipsorum sequacibus multa miracula operatus est.Quapropter et idem tempus de uirtute in uirtutem ascendens tempus uirile dictum est; et sic per plurimos annos in forti curatione perdurauit.Postmodum uiriditas a fortitudine sua descendit et in muliebrem debilitatem uersa est, omnem iusticiam postponens et stulticie+ morum hominum subiciens, quia in diebus istis quisque hominum quod sibi placet facit.unde et in eis ecclesia desolata est quemadmodum uidua, que+ solatio sollicitudinis uiri sui caret, quoniam modo rectum baculum magistrationis non habet, super quem homines se inclinent.Sed peruersi mercennarii propter auariciam pecunie+ paruulos meos in ualles prosternunt eos que ad colles et ad montes ascendere prohibent ipsis que nobilitatem, hereditatem, predia et diuicias abstrahunt; et hoc ut lupi rapaces faciunt, | qui uestigiis ouium insidiantes oues quas rapiunt laniant, et quas laniare non possunt fugant, atque dolosa deceptione paruulos meos per maiores iudices et per iniquos tyrannos deuorant.Quapropter dies isti diabolice+ artis carcer sunt, quia diu sustinui populum meum per tyrrannidem inimicorum derideri; quoniam ipsis funes dimissi sunt, quatinus diuersis penis homines affligant, uelut etiam in ueteri testamento mihi rebelles sepius castigaui.Ego etiam quosdam erios spiritus multa tempestate aliquos homines in his eisdem diebus terrere permisi et sic eos percussi; ipsos que plurimis plagis penarum et plurima imbecillitate ac infirmitate corporis afflixi, quoniam ab inquietis moribus suis non cessant.Inuidiam quoque et odium in sinum suum collocant, dampna aliorum in semetipsis computantes atque pallium honestatis et utilitatis eis auferentes et omnem nequitiam et sanguinis effusionem super illos inducentes.Sed et per creaturam, quam ad utilitatem hominis feci, multociens iudicantur, ita ut per ignem et per aquam suffocentur et per uentum et erem fructus terre+ ipsis auferatur et sol et luna ipsis inconuenienter ostendantur, quia cursus suos ut a Deo constituti sunt non peragunt, sed eos excedunt.unde etiam terra aliquando mouetur uelut currus, qui aliquo impulsu dissoluitur.Hoc modo dies isti cursum suum in squalidis moribus hominum complebunt, sanguinem effundendo omnem que honestam constitutionem e+cclesie+ destruendo atque auream iusticiam cum ere et plumbo iniquitatis contaminando et omnem uoluntatem hominum in diuersitate nequitie+ librando.Ante finem autem dierum horum, muliebris scilicet debilitatis, iusticia, quam filius Dei cum anulo desponsationis discipulis suis in omnem terram eos mittendo commiserat, surget, uestes que suas, quas ab apostolis susceperat, per iniquitatem populorum contaminatas et scissas demonstrabit.uIIII. Nam Matheus, mitis in moribus suis existens nec profundum ingenium habens, blande et leniter homines docuit doctrinam que apostolorum ubique affirmans eam doctrine+ sue+ quasi magistram pretulit.Et sic plurimum populum cum predicatione, que+ ut fauus mellis dulciter stillauit, in uera fide ad Deum conuertit, | quoniam propter suauitatem morum ipsius doctrinam eius populi lambebant, quemadmodum infans lac sugit; et ideo etiam Spiritus Sanctus eum tetigit, ita ut de incarnatione filii Dei fideliter scriberet.Ipse utique ex serico pie+ intentionis camisiam, id est bene ordinatam contritionem et ut lux diei lucidam, parauit, illa que iusticiam induit, ubi pro iusticia a martirio non declinauit.Sed Thomas fortes strenuos que mores ad usus hominum habuit, nec leuiter ad quamque causam se conuertit nec ulli rei facile consensit; sed quod uidit, hoc credidit, et quicquid interius inuisibile erat, hoc nonnisi per ostensionem signorum capiebat.utile enim est ut signa per opera cognoscantur, quoniam corporalia corporaliter uidentur et spiritalia spiritaliter capiuntur et per sanctitatem operum homo spiritalis esse scitur.Sic iste plurimum populum ad Deum conuertit iusticiam que cum ueste ex uiridi serico et prolixa super camisiam uestiuit, que+ ut radius solis fulsit, ubi cum rectitudine bone+ intentionis illam ornauit et per omnia lucere fecit, corda incredulorum ab ydolis ad Deum conuertens se que martirio suo rectori omnium offerens.Petrus autem tunicam ex bysso et purpura contexuit, cum rectitudinem lenitate et strenuitate propalauit; illa que iusticiam cum ecclesiasticis ordinibus induit, ubi et se multis tribulationibus corpore et anima subiecit.Mathias uero, mitis et humilis existens columbinos que mores habens ac diuersitatem morum hominum inuidiam que et odium fugiens, uas Spiritus Sancti fuit, qui in illis habitat qui mentes suas in plateis discurrere et diuersa sciscitare non permittunt, atque coram fidelibus et infidelibus multa signa et mirabilia in humilitate quasi nesciens fecit martirium que uelut epulas desiderauit.unde iusticie+ regalem sedem, super quam honeste sederet, parauit, capita aquilarum et leoninos pedes in quatuor columpnis suis continentem, quia per quatuor partes mundi in humilitate uolauit et a nulla iniuria uinci potuit.Predicationem quoque suam late diffundens et quamplurima obprobria pacienter sustinens omne opus suum uiriliter ad perfectum perdux|it.Quapropter et homines eum libenter audierunt eum que quamplurimum dilexerunt; iusticiam que super sedem quam parauerat per humilitatem suam sedere fecit.Deus namque duodecim apostolos in uicissitudine diuersorum morum elegit, sicut etiam duodecim prophetas elegerat, quoniam mirabilis Deus est; et deinde scintillam unam inuenit eam que igne suo accendit, scilicet Paulum, in quo etiam multa mirabilia fecit; quia et in ferocibus et in strenuis signa sua complet quemadmodum et in mitibus, ne populus eos abiciat, dicendo quod tantum in bonis miracula sua operetur.Spiritus enim Sanctus omnem doctrinam apostolorum per Paulum decorauit, qui montem alte+ mentis portauit, et ferox ut leopardus fuit, super omnia frendens que+ superare uoluit, quoniam omnia que+ uoluisset se posse perficere putauit; scintillam que fidelitatis Spiritus Sanctus in illo inuenit, quia persecutionem non propter inuidiam et odium, sed propter amorem ueteris legis agebat.Et Deus bestias prius quam hominem creauerat, hominem que ad imaginem et similitudinem suam precedentibus bestiis fecerat.ueterem quoque legem secundum bestias primum dedit, quam per humanitatem filii sui in spiritalem intellectum secundum exercicium laudis angelorum postea conuertit.Nam sicut hominem primum plasmauit et ut deinde spiraculum uite+ in illum misit, ita et ueterem legem premisit, quam postmodum noua lege in melius conmutauit.Sic et Paulum in nimio zelo inueniens in ueteri lege ipsum prostrauit; atque per hoc illi ostendit quod nomen filii sui in noua lege portaturus esset.Spiritum quoque illius in altitudinem eleuans demonstrauit ei mirabilia quibus contra ipsum pugnauit; sed tamen intra illum anima eius latuit, ita ut uix sentiret se uiuere, quemadmodum anima in corpore manens cogitationes suas emittit.Si enim Deus illi miracula sua leniter manifestasset, propter ferocitatem animi sui ad priorem zelum reuersus fuisset.Quapropter Deus eum ualde constrinxit totum que corpus illius labore perfudit.Infirmitas quippe illius in duobus modis erat, ita ut omnes uene+ corporis eius languore perfunderentur et ignea iacula diaboli quadam dulcedine carnis ipsum fatigarent.Sed quia mirabilia Dei in spiritu uiderat, | idcirco etiam fortissimam uim in spiritu suo habebat; et quoniam plurima archana et occulta misteria, ultra quam homini licitum sit loqui, inspexerat, ideo etiam uerba et predicatio ipsius uelut claui in altum fixi, qui domum sustinent, fuerunt; quoniam et filius Dei, quem Maria uirgo genuit, istum de tribu Beniamin elegit.unde et ceteris omnibus, qui cum ipso corporaliter manebant, predicando plus laborauit.Mulier quoque ad honorem et ad gloriam mariti sui se ornat et ut ipsi tanto pulcrior esse uideatur.Et per hoc homo cognoscat qualiter animam suam coram summo rege ornare debeat; quia cum homo caritatem habuerit, uestem auream sibi induit; atque cum castitatem amat, faciem suam cum preciosis margaritis ornat; et cum abstinentiam ciborum ad se colligit, purpura et bisso se uestit.Quapropter etiam homo qui a peccatis se abstinere uult carnes deuitet, que+ tamen ob reparationem sanitatis manducentur; quoniam carnes sepe carnem hominis ad peccata trahunt.Paulus autem preceptum uirginitatis in lege non habuit.unde et illam hominibus non indixit, sed consilium dedit; quia preceptum timorem, consilium uero amorem habet, et ideo preceptum timoris, quod exterius auditur, multociens preuaricatur; consilium uero amoris, quod omnes uene+ hominis in desiderio percipiunt, firmiter tenetur.Sed quoniam primitus per serpentem consilium disturbatum est, ex antiquo consilio Deus homo factus est, in quo caritas ita ardebat, ut totum mundum illuminaret.Et ideo etiam Paulus ex occulto consilio de uirginitate consilium et non imperium dedit, quam nemo hominum per imperium constituere debet, quoniam Deus illam in semetipso ad perfectum duxit.unde et castitas, legale preceptum seruicii seu timoris non habens, sola libera in Deo absque omni timore stat.Rota itaque currus iusticie+ Paulus est, quia sicut rota currum, currus uero omne pondus portat, ita doctrina Pauli legem Christi fert; quoniam noua lex de ueteri lege texta est, in qua Moyses circumcisionem et oblationes conclusit, que+ omnia Spiritus Sanctus in nouam sanctitatem renouauit, et que+ Paulus cum nouo igne in subscripta catenula monilis iusticie+ conglutinauit.Que+que enim opera in recta hones|tate sanctificauit, ita uidelicet ut coniugium in timore Dei fieret et recte uiuentes continentes essent, et ut homo per abstinentiam se non plus affligeret quam per graciam Dei sufferre posset, et ut uirginitas cum corona summi regis se ornaret, quia a Deo sumpta est; quoniam sicut Deus primum hominem absque omni suco carnis plasmauit, ita et ipse indumentum suum sine omni sudore peccati a uirginitate tulit.In his enim tribus modis, scilicet coniugio, continentia et uirginitate Paulus omnes uirtutes omnem que uitam sanctorum collegit atque doctrinam apostolorum eleganti colore decorauit.Ipse quoque calciamenta iusticie+ ex purpureo serico faciebat, cum seculum per omnia relinqueret et cum plus omnibus condiscipulis suis per uias ecclesiarum discurrendo laboraret; illa que purissimo auro uelut stellis lucentibus exornauit, cum per bona opera quibusque credentibus exempla in sanctitate lucentia proposuit; ubi etiam corpus suum ad passionem dare festinauit.Iacobus autem, qui frater Domini dictus est, suaues mores habens mitis fuit, doctrinam que suam soli Deo intrinsecus obtulit nec uanam gloriam quesiuit, sed in magno studio rectas uias currens lutulentas plateas infidelitatis purgauit.Populum quoque ad ueram fidem conuertit atque dulciter dictauit quomodo doceret filium Dei de uirgine natum, quod etiam dulcibus uerbis ostendens, sanctis quoque operibus ac plurimis signis affirmauit.Per suauem itaque auditum uerborum suorum inaures iusticie+ parauit.Sinistra enim inauris ex iacincto fuit colorem que pure+ nubis habuit, significans quod filius Dei absque peccato in mundo conuersatus est peccata hominum delens et abluens; dextra autem ex rubicundo iacincto fuit, passionem eiusdem filii Dei demonstrans, per quem diabolus deuictus est.unde et ipse martirio se subdidit.Simon uero sapiens et strenuus fuit atque de innumerabilibus peccatis infidelium amara tormenta predicauit magna que signa in firma fide fecit, unde et homines eum libenter audierunt; ac torrens iter ad fidem parauit, quia timorem mortis eis proposuit.Hoc modo per magnum | preconium ex smaragdo et rubeis lapillis et ex bacis atque margaritis monile iusticie+ fabricauit, cum per munimentum strenuorum morum monile fecit, cui smaragdum per uiriditatem predicationis ac rubeos lapillos cum ceteris bacis et margaritis per timorem penarum inposuit; nec tormentum martirii metuit, sed illud pacienter sustinuit.Cui Paulus succurrit; et quamuis calciamenta iusticie+ fecisset, ad idem tamen monile elegantissimam catenulam suspendit, ex purissimo auro factam duodecim que lapidibus et preciosissimis margaritis sine defectu firmissime ornatam.Que+ usque ad pedes eiusdem iusticie+ descendens in fine suo formata duo capita habebat, scilicet ad dextram partem suam ex rubicundo sardio uelut caput capricorni, ad sinistram uero ut ex auro quasi caput leopardi, ita ut etiam caput capricorni capiti leopardi resistere uideretur.Nam munimento doctrine+ ceterorum apostolorum doctrinam suam adiunxit, eam que bonis operibus et tam apostolicis doctrinis quam ce+teris uirtutibus irreprehensibilem adornauit; ita ut ad finem rectitudinis perdurans non deficiat quousque mundus finiatur.ubi etiam circa eundem finem uelut in duobus capitibus due+ potestates apparebunt, altera scilicet ad saluationem in laboriosa constrictione per Enoch et Heliam sursum ascendens, altera uero ad perditionem in simulatione gloriosorum miraculorum et uirtutum per Antichristum frendendo properans; sic etiam ostendentes quod hi qui ad celestia tendunt illos qui ad diabolicam seductionem festinant obprimunt.Iacobus autem frater Iohannis muliebre uelamen ex albo serico et aurifrigio incarnationem passionem que filii Dei predicando contexuit, dum idola per plurima miracula destrueret, quo caput iusticie+ circumdatum ita ornauit, ut omnis e+cclesia Deo laudem daret; ubi et ipse ad martirium capitis se inclinauit.Iohannes uero per miracula, que+ Deus illi ostendit, cingulum ex uiridi serico castitatem uiridi et suaui intentione producens fecit, cui duodecim lapides propheticarum uirtutum cum plurimis margaritis bone+ uoluntatis inseruit.In cuius horis uiridem colorem ramo de quo balsamum sudat similem posuit, quia perseuerantie+ castitatis uiriditatem et odorem celestium uirtutum adiunxit; illo que iusticiam circumcinxit, quando per preces populi In principio erat uerbum edidit.Sed Philippus, mitis existens ac in doctrina sua humilis apparens, populum plurimum sibi adtraxit.unde etiam hoc modo armillas ex auro fabricauit, quibus smaragdos rubicundos que iacinctos ac nobilissimas margaritas inposuit, ita ut etiam aurum pre multitudine lapidum istorum uix uideri posset; quoniam in doctrina et in operibus suis uiriditatem, laborem et innocentiam uirtutum demonstrans, bonam uoluntatem suam quantum potuit intrinsecus celauit; armillas que istas brachiis iusticie+ circumdedit, cum martirio suo bona opera sua compleuit.Bartolomeus autem in magno studio predicationis nec fatigari potuit, nec etiam ab hoc cessare uoluit.Quapropter ex auro et ex alia pulcherrima materia electrum cum elata celatura et cum preciosis lapidibus intermixtum fecit, quod de prefatis armillis usque ad ulnas brachiorum iusticie+ dilatando extendit, et etiam ab eisdem armillis usque ad predictas ulnas in tribus locis diuidendo distinxit; easdem que diuisiones cum quibusdam gracilibus et aureis catenulis conexuit.Nam ipse ex bona uoluntate, quam in fide habuit, uerba predicationis sue+ cum occultis secretis misteriorum Dei et cum electis uirtutibus extulit, ea que usque ad sanctam operationem dilatauit, cum in uno Deo tres personas recte distinguens ueram Trinitatem, inuisibiliter et ineffabiliter sibi conexam, fideliter et decentissime asseruit, sic quoque mentes hominum ad se trahens corpus que suum passioni totum subiciens brachia que iusticie+ mirabili ornatu circumponens.Andreas quoque, anulum ex auro purissimo faciens, optimum topazium illi inseruit filium que Dei sponsum iusticie+ esse manifestauit, quando sinceram fidem per pulcritudinem uirtutum in ecclesia ornauit; anu|lum que istum digito iusticie+ inposuit, cum in crucem se suspendi permisit.Sed et Thateus prudens et subtilis fuit mores que hominum inuestigare studuit, et ideo etiam quamplurimos ad utilitatem fidei conuertit, quia ipsum superare non poterant; dolum que serpentis uincens per sancta opera coram populo multa miracula ostendit.Pallium quoque ex rubicundo serico fecit illud que diligenter adornare studuit ornatum que iusticie+ circumdedit, quoniam, cum caritatis opera in fulgore ceterarum uirtutum composuit et illa ad uerum decorem perduxit, iusticiam cum eis obtexit; ubi etiam se passioni corporali subiecit.Petrus uero eam sic uestitam uidens, et quamuis ipsam tunica induisset, coronam tamen ex auro optimo fabricauit, quam etiam preciosissimis lapidibus et gemmis decorauit, illam que capiti iusticie+ inposuit; quia per hoc, quod gloriam filii Dei fideliter et intrepide predicauit et omnibus uirtutibus et occultis misteriis ornatam demonstrauit, cum corona sanctitatis et honoris iusticiam exornauit ipsam que in cruce pendens martirio suo super caput illius decenter dedit.Tali modo iusticia ab apostolis uestita erat.X. Sed ipsa, faciem uelut solis splendorem fulgentem habens, quoniam semper coram Deo splendida et inmutabilis est, forti clamore supernum iudicem inuocat uestes que suas a sceleratis hominibus pollutas esse, ut prefatum est, demonstrat.Nam dies isti muliebris debilitatis uirilem fortitudinem non habent, ita scilicet ut omnia e+cclesiastica instituta, siue secularia siue spiritalia sint, in deterius descendant et nunc in alio modo quam apostoli seu ceteri antiqui patres ea constituerint consistant, per que+ omnia primitus e+cclesia uelut sol lucebat et iusticia coronata erat; quemadmodum propter dominationem regni rex nominatur et ut propter diadema et regales uestes suas honoratur.Iusticia enim Dei per ecclesiasticas dispositiones et per omnia ad illas spectantia coronata et ornata est; ipsa que materia est omnium legalium iustificationum, que+ ab omnipotente Deo constitute et igne Spiritus Sancti accense+ sunt, quemadmodum domus per inhabi|tantes eam sublimatur.unde scriptum est: Iustus es, Domine, et rectum iudicium tuum.Huius sententie+ intellectus hoc modo accipiendus est: Iustus es in omnibus iudiciis tuis, o Domine, qui omnibus dominaris; quoniam tu iusticia illa es, que+ numquam ab ulla iniquitate obnubilatur, sed que+ opus suum ostendit, sicut uexillum constitutum ducem precedit.Opus quoque iusticie+ celum et terra cum reliqua creatura est; et iusticia Deus est, qui ueritatem ostendit cum bonis rumoribus sanctorum operum, que+ eidem iusticie+ uelut rami arbori infixa sunt.Quapropter et rectum in equitate iudicium Dei est, quia nullam obscuritatem falsitatis habet, quoniam illam uelut inmundissimum lutum conculcat, quod in putredine fetet.Iusticia itaque Dei super montes clamat et uox ipsius ad celum sonat, atque conqueritur quod primum facta mons sanctitatis in ecclesia modo in monte sanctitatis destructa iaceat.Nam ego iusticia Dei lugubri uoce dico:XI. Corona mea scismate errantium mentium obnubilata est, quoniam quisque secundum uoluntatem suam legem sibi constituit; et qui magistrum deberent habere ac uirgam illius pati, magistri esse uolunt atque petulanti constitutione semetipsos regentes et utile dicentes quicquid eligunt, sic que infideles existentes quia in se confidunt, nec a seipsis nec ab aliis hoc modo salutem uite+ consequuntur, quam nemo preter Deum dare potest.Nam per omnia he+c corona mea obnubilata est, quoniam ista facientes in claritate illa me non inspiciunt, qua a Deo processi.Tunica quoque mea puluere terre+ aspersa est; quam illi contaminant, qui sancta et bona conuersatione seculo relicto tunicam filii Dei induunt, quoniam meretricibus se admiscent, quemadmodum de iuniore euangelico filio scriptum dinoscitur.Iugo namque Christi per mutationem circumcisionis et legalis constitutionis sacerdotum iugati sunt; sed preuaricando fornicatores existunt nec cum iuniore filio clamant, qui ad patrem suum recucurrit dicens: Pater, peccaui in celum et coram te; malum que adulterii, uelut eis constitutum sit, in consuetudine habent.Quapropter et tunicam meam puluere peccatorum maculant nec ab ea eundem per penitentiam puluerem excutiunt, sed quasi uermes | in putredine peccatorum se fouent.Hinc etenim ceci, surdi et muti sunt, officium meum non clamantes nec iudicium meum iudicantes; sed auariciam deglutiunt et uulnera non sanant, quia uulneribus pleni sunt et ad scripturam que+ eis loquitur surdi sunt, eam nec audiendo nec alios docendo.Et his modis tedium in omnibus constitutis ordinibus e+cclesie+ est ipsa que uelut sine baculo incedit, quoniam omnes constitutiones sue+ iam pene defecerunt.Cum enim sol in nube obnubilatus fuerit, gaudium iocunditatis in creaturis non est, nec etiam in populis cum sine rege sunt.Constitutiones namque e+cclesiasticorum ordinum obnubilate+ sunt, quia constitutiones absque opere nominari solummodo uolunt; ideo que etiam uerum gaudium in ipsis non est, sicut nec in fide que+ sine operibus est.uere istud sic non perdurabit nec permanebit, quoniam iudicium Dei his minatur, qui omnes uoluntates suas in proprietate sua, quasi absque Deo sint, complent.Ego enim, que+ in antiquo consilio surrexi, ad iudicium Dei clamo, de his querimoniam faciens qui pallium meum a me abstraxerunt et qui omnibus ornamentis meis me destituerunt; iudices que eorum aduersum ipsos in adiutorium mihi aduoco in eadem uocatione, qua creator cunctorum mulierem uocauit quando illam de uiro tulit, quatinus faceret ei adiutorium simile sibi.Quemadmodum enim mulier uiro subdita est et ut filios producit, sic etiam homines precepta Dei per me deberent audire eis que obedire.Et quia hoc non faciunt, sed me negligunt, idcirco quotiens ab eis percutior, totiens iudicium Dei ipsos uallat, uelut in antiquo tempore per diluuium accidit et ut in ueteri lege et in noua multociens factum est; sicut et adhuc sepius fit.Ego quippe iusticia nominor et e+cclesia per regenerationem spiritus et aque+ de me orta est; et unum sumus, sicut etiam Deus et homo unus sunt.Igitur ferocissimis iudicibus clamabo, qui me uindicabunt de furiosis moribus illorum, qui me ut lupi agnos persequuntur.Ipsi quoque peccatores existentes cum saginato uitulo non epulantur, sed Samaritanis similes sunt, qui in duabus legibus esse uolebant.Quapropter et in irrisionem Helie+ prophete+ | conuertentur, qui illis qui Baal colebant quasi illudendo dicebat quod clamarent uoce maiore: Deus enim esset Baal et forsitan loqueretur, aut in diuersorio esset, aut in itinere, aut certe dormiret, ut excitaretur.Et ideo etiam decepti sunt, quoniam gracia Dei longe ab eis est, quia precepta que+ suscipiunt non seruant, sed illa retrorsum proiciunt dicentes: Cum uoluerimus, precepta Dei nostri obseruabimus; quia modicum tempus in correctione ipsi placet.XII. Et istos incongruentes dies detrimenti totius equitatis uir ille, qui contra diabolicas acies et contra omnem nequitiam fortis preliator existit, in indeficienti lumine claritatis sue+ uidet nec obliuioni tradit, quamuis dissimulet peccata hominum, quatinus penitentiam agant; et dicit: Hoc tempus, quod a bono declinat et in malum cadit, in occultis iudiciis meis scio; quoniam iniquitates hominum, que+ per diuersa curricula succedentium sibi temporum discurrunt, ita transitorie non negligo, quin illas flagellis iuste+ correptionis examinem.Sed aureus numerus, scilicet martires illi, qui in rubore sanguinis sui uelut aurum fulgentes in primitiua e+cclesia propter ueram fidem occisi sunt, nondum est plenus; quia martires illos expectant, qui in nouissimo tempore perditi erroris ob confessionem nominis mei corpora sua ad passionem martirii tradent, quemadmodum Iohannes dilectus meus testatur dicens:XIII. Et dictum est illis ut requiescerent tempus adhuc modicum, donec compleantur conserui eorum et fratres eorum, qui interficiendi sunt sicut et illi.Huius sententie+ intellectus hoc modo accipiendus est: Diuina inspiratione ostensum est illis, qui propter amorem Dei temporali morti se subiecerant, ut corpora eorum requiescerent in puluere resolutionis tempus adhuc modicum, id est ad predestinationem illam, donec compleantur in omni perfectione qui serui Dei erunt, uidelicet Deo in omni ueritate seruituri, sicut et ipsi et fratres eorum; quia etiam in corporibus suis quemadmodum et ipsi passibiles erunt, ita quoque ut et propter filium Dei quamplurimis tribulationibus attriti mortem corporalem subeant.Sanguinea etenim uox martirum, qui nec peccata nec | quare occiderentur sciebant, ad Deum ascendit; sed splendor diuinitatis eis resplendet, ita ut in eodem diuinitatis splendore innumerabilem multitudinem futuram preuideant.Nam claritas eterne+ uite+ illis datur, in qua cognoscunt responsum quod ipsis ostenditur; clamor que eorum cum squalidis operibus peccatorum obnubilatus non est, quoniam innocentes fuerunt et quia sanguis ipsorum propter incarnationem filii Dei effusus est; ubi et agnum sanguinem suum effusurum pretestati sunt.Et horum conserui dicuntur, qui propter fidem et iusticiam occiduntur; fratres autem, qui in nouissimo tempore per Antichristum consumentur, sicut infantes per Herodem consumpti sunt, qui filium Dei negauit, quemadmodum et Antichristus eum negabit.Nam uox effusi sanguinis hominis per animam eius sursum ascendit clamando et conquerendo, quod illa de sigillo corporis, in quo eam Deus posuerat, expulsa sit; ac deinde mercedem operum suorum, siue in gloria, siue in penis, eadem anima recipit.Prima nempe uox sanguinis in Abel ad Deum clamare cepit, quoniam Cain constructionem operis Dei precipitanter et proterue destruxerat.Quapropter filius Dei iterum dicit:XIIII. Tu ergo, paternum speculum, quod claritas diuinitatis est, in qua exercitus angelorum fulget quemadmodum forme+ ille+, que+ in speculo ostenduntur, quia idem speculum ipsis angelis semper resplendet; aspice et ostende quantas iniurias pacior ab his qui me negligunt.In corpore meo, scilicet in menbris meis que+ contra me per maliciam calcitrant, cum mihi in rectitudine adherere deberent, fatigationem peruersitatis sustineo; quoniam ubi in eis per uiriditatem bonorum operum quiescere possim non inuenio.Paruuli etiam mei, qui in humilitate deberent incedere et omnem pompam seculi abicere, in eo quod nihil est deficiunt, quia uanitatem superbie+ amplectuntur, sanctos se esse putantes opera que sua in laudibus humane+ glorie+ portantes.Et quoniam in hac transitoria laude a celesti laude deficiunt, laudem angelorum non adtendunt; quia angeli sanctam diuinitatem frequenter laudant, in Deo nouam laudem semper inuenientes, quoniam illum ad finem perducere non possunt.Ipse enim clarissimum lumen est, quod nullo modo extinguetur, ita ut | angelica turba ab ipso clarescat; quia angelus sine opere carnali laus est, homo autem cum opere corporali laus existit eius que opera angeli laudant.In laudibus enim, quibus Deum laudant, sancta etiam opera hominum approbant illa que quasi speculum laudis inspiciunt, quoniam Deus hominem mirifice ex anima et corpore composuit nec claritate angelorum caret, cum in illorum societate sit; quia Deus etiam ordinauit ut diuinitas et humanitas in uno Deo gloriose laudetur.Hinc autem diabolus illuditur, qui angelus existens Deus esse uoluit; sed Deus illum quasi decepit, cum de limo terre hominem creauit, qui anima et corpus in uno est; nec anima sine corpore, nec corpus sine anima homo existit, anima que cum corpore et corpus cum anima operatur.Corpus namque clausura est, in qua anima clauditur; et animam multociens constringit, ita ut ipsa corpori cedat nec illud cohibere ualeat, quin opus quod querit faciat; quoniam cum illo occupata est gustus que carnis ipsi displicet, qui tamen contra uoluntatem eius per uenas sepius perficitur, in quibus ipsa operatur.Sed cum homo alienam uitam desiderat, que+ contra concupiscentiam carnis est, anima celeri itinere illam apprehendit et perficit, quia toto desiderio illam in semetipsa gustat.Xu. Dies autem istos, qui iniusticia torpent, ut prefatum est, canis igneus sed non ardens in libro Sciuias designat, aliis in fortitudine fortioribus eos subsequentibus, in quibus homines quidam rectitudinem inspicientes supradictam que leuitatem deponentes ad iusticiam se conuertent.Iusticia itaque ab incarnatione filii Dei per plurima curricula dierum ad excelsa sanctitatis uelut per quasdam scalas in fide catholica ascendit et quasi purissimo auro bonorum operum perfusa et perlucida in eadem fide effulsit, nec ulla indignitate prauorum operum sorduit, sed inuincibilis perstitit.Diebus autem illis, inquam, plurima longitudine usque ad supradictos muliebris leuitatis dies transactis, in eadem fide per quasdam descensus indignationes cepit inclinari et quibusdam tenebris iniusticie+ obtenebrari.Nam iusticia et honestas morum cetere+ que dignitates uirtutum a diebus diluuii in hominibus paulatim creuerunt et ad fastigia sua paulatim | ascenderunt usque ad dies prophetarum, qui illas ita corroborauerunt, ut maximum splendorem usque ad filium Dei darent.Et deinde in apostolis ceteris que doctoribus per plurimam longitudinem dierum in eadem dignitate et splendore durauerunt usque fere ad ortum prefati secularis iudicis, mechie+ magis quam timoris Dei cultoris, ante cuius inicium paulatim decrescere et ad deteriora inclinari ceperunt, sicut etiam a diluuio usque ad prophetas paulatim sursum ascenderant.A diebus autem eiusdem iudicis radix iniquitatis ac obliuio iusticie+ et honestatis orte+ sunt, que+ ita se dilatando et propagando quasi in muliebri debilitate processerunt usque ad alium rectorem spiritalis nominis gestatorem, qui prudentiam et maliciam serpentis habuit, quem iudicium Dei occidit.In cuius diebus prefata iniquitas atque superflue consuetudines morum hominum per diuinam examinationem ad purgationem ceperunt incalescere et feruere atque spumas eicere.unde et tam acriter et acerbe nunc colantur et a spumis suis purgantur, ut homines in periculis istis magno merore et tristitia conmoueantur.Sed dies meroris et tristicie+ nondum adsunt.XuI. Iusticia enim postquam ad supernum iudicem querelam suam, ut supra dictum est, direxerit, ille, uoces queremonie+ eius suscipiens, iusto iudicio suo uindictam suam super preuaricatores rectitudinis inducet atque tyrannidem inimicorum eorum super ipsos grassari permittet, sic ad inuicem dicentium: Quamdiu rapaces lupos istos paciemur et tolerabimus, qui medici esse deberent et non sunt?Sed quoniam potestatem loquendi, ligandi et soluendi habent, idcirco ut ferocissime+ bestie+ nos capiunt.Scelera quoque eorum super nos cadunt omnis que ecclesia per eos arescit, quia quod iustum est non clamant legem que destruunt, quemadmodum lupi agnos deuorant; atque in crapula uoraces sunt adulteria que quamplurima perpetrant; et per talia peccata absque misericordia nos iudicant.Raptores etiam ecclesiarum sunt et per auariciam quecumque possunt deglutiunt, atque cum officiis suis nos pauperes et egenos faciunt ac seipsos et nos contaminant.Quapropter iusto iudicio diiudicemus et diuidamus eos, quia seductores magis quam | doctores existunt; et hoc etiam idcirco faciamus, ne pereamus; quoniam si sic perseuerauerint, totam regionem sibi subiciendo disturbabunt.Nunc autem dicamus eis quod secundum iustam religionem habitum et officium suum compleant, quemadmodum antiqui patres illa constituerunt, uel a nobis recedant et ea que+ habent relinquant.He+c et his similia diuino iudicio excitati illis acriter proponent, atque super eos irruentes dicent: Nolumus hos regnare super nos cum prediis et agris et reliquis secularibus rebus, super quas principes constituti sumus.Et quomodo decet, ut tonsi cum stolis et casulis suis plures milites et plura arma quam nos habeant?Sed et num conueniens est quod clericus miles sit, et miles clericus?unde abstrahamus eis quod non recte, sed iniuste habent.Diligenter autem consideremus quid cum magna discretione pro animabus defunctorum oblatum sit, et illud eis relinquamus; quoniam hoc rapina non est.Omnipotens enim pater recte diuisit omnia, celum scilicet celestibus, terram uero terrestribus; atque hoc modo iusta diuisio inter filios hominum sit, uidelicet quod spiritales homines ea habeant que+ ad ipsos respiciunt, seculares autem illa que+ eis conueniunt, ita ut neutra pars istorum aliam per rapinam opprimat.Deus quidem non precepit ut tunica et pallium alteri filio daretur et alter nudus remaneret, sed iussit ut isti pallium, illi tunica tribueretur.Pallium itaque seculares propter amplitudinem secularis cure+ et propter filios suos, qui semper crescunt et multiplicantur, habeant; tunica uero spiritali populo concedatur, ne in uictu aut in uestitu deficiat et ne plus quam necesse sit possideat.Quapropter iudicamus et eligimus ut omnia que+ predicta sunt recte diuidantur atque ubicumque pallium cum tunica in spiritalibus inuenitur, ibi pallium subtrahatur et indigentibus detur, ne per inopiam consumantur.Et sic tandem per hanc iudicialem sententiam omnia ista secundum uoluntates suas perficere conabuntur.Sed pontificales dignitates omnes que in spiritali habitu sub eis degentes illis cum clausura celi primitus resistere multum laborabunt.Sed cum tandem persenserint quod nec potestate ligandi | nec soluendi, nec confirmatione oblationum suarum, nec strepitu armorum, nec blandiciis nec minis ipsis resistere poterunt, diuino iudicio territi inanem superbam que fiduciam, quam prius in semetipsis semper habuerant, deponentes et in se redeuntes coram illis humiliabuntur; atque ululando clamabunt et dicent: Quia omnipotentem Deum in ordine officii nostri abiecimus, idcirco super nos confusio he+c inducta est; uidelicet ut ab illis obprimamur et humiliemur, quos obprimere et humiliare debueramus.Nam illis super quos principes constituti eramus et his qui nobis per disciplinatum subiciebantur Deus funem subiectionis abstraxit, nobis que eos dominari permittit.Quapropter consideremus quod iusta iudicia Dei patimur, quoniam regna mundi nobis subiugare uoluimus, sicut et nos sub iugo Dei esse debebamus, et quia uoluptatem cuiusque carnalis concupiscentie+ perfecimus, nec ob hoc ullus nos arguere audebat.Deus enim genti Iudeorum precepit ut sacrificia de animalibus creatori suo offerrent, sed illi iussa eius contempnentes in omnes carnales sensus se conuertebant.unde et gentes alienigenarum super eos inducti sunt.Nobis autem ut uiuum et spiritale sacrificium offerremus indixit, sed nos illud pollutis manibus tractare non pertimuimus; et cum diademate sceptri sui nos coronaret, super omnia nos exaltauimus atque concupiscentias carnis nostre+ omnibus modis compleuimus; et ideo inimici nostri super nos grassantur, quemadmodum prioribus preuaricatoribus inimici eorum dominati sunt.Et tunc tam minores quam maiores utriusque populi clerum ita ordinabunt et ea que+ illi necessaria sunt hoc modo disponent, ut nec in uictu aut uestitu defectum habeat et a secularibus huiusmodi obprobria deinceps non sustineat.He+c autem tam in spiritali quam in seculari populo quasi in prima hora diei incipientur, et deinde uelut in tercia in plenum opus perducentur, et tandem quemadmodum in sexta ex toto perficientur; et omnes gradus hominum quasi post sextam considerabuntur et in alium modum quam modo sint disponentur; ita scilicet ut quisque ordo in | rectitudine sua consistat et etiam liberi ad honorem libertatis sue+, et famuli ad debitam seruitutem subiectionis sue+ redeant.XuII. Sed tamen inter he+c omnia, uelut leo in libro Sciuias notatus ostendit, dura etiam crudelia que bella timore Dei abiecto multociens exurgent et plurimi hominum in occisione cadent plurime+ que ciuitates per destructionem ruent.Sicut enim uir fortitudine sua femineam molliciem uincit et ut leo reliquas bestias superat, ita et crudelitas quorundam hominum quietem aliorum in diebus illis per diuinum iudicium consumet, quoniam Deus crudelitatem penarum ad purgationem iniquitatum inimicis suis tunc concedet, sicut etiam a principio mundi semper fecit.Cum que homines predictis afflictionibus purgati fuerint, tedium prefatorum preliorum incurrent atque iusticiam in cunctis e+cclesiasticis constitutionibus, que+ Deo placite+ sunt, per timorem Dei apprehendent illi que plurima bona superaddent; et hoc tam in diebus pacis quam belli et cuiusque laboris facient.Et tunc iusticia recte sponsa nominabitur, que+ in lectum ueri regis relicta concubina ducetur; cuius studium fuit ut interdum quedam legalia precepta per simulationem seruaret, et interdum consuetudinem praue+ sodalitatis sibi coniungeret, unde et rex illam abiciet; quia predicti dies uelut concubina erant, hominibus in quibusdam constitutionibus ecclesiastica mandata obseruantibus, in quibusdam uero illa omnino relinquentibus.Omnipotens namque Deus, qui uerus Salomon est, sponsam suam, uidelicet iusticiam, cum omnibus ornamentis, id est cum omnibus e+cclesiasticis ordinibus ornabit; ita ut ornamenta ipsius palam appareant, que+ concubina hoc modo in illa obscurauerat, ut aliquando uideri non possent.unde et dies illi destructionem inutilium dierum demonstrabunt et consolatio desolationem euacuabit, quemadmodum noua lex ueterem legem inmutauit et ut tempus curationis tempus casus ad meliora perduxit; quoniam si predicta mala in leuitate et in scandalo consuetudinis sue+ inconcussa perdurarent, ueritas ita obnubilaretur, ut turres celestis Ierusalem mouerentur et omnis ecclesiastica institucio contaminaretur, uelut homines absque uero | Deo essent.Nam preuaricatores iusticie+ in tali obprobrio tunc erunt, quasi mulier que+ iusto coniugio relicto adulterium facit, quia ecclesiastica precepta preuaricando quasi adulterium perpetrarant; et ideo etiam afflictionem et despectionem sustinebunt, quemadmodum femina que+ a uiro suo relicta consolatione illius caret.Sed et tam noue+ et incognite+ ordinationes iusticie et pacis tunc aduenient, ut homines inde admirentur, dicentes quoniam talia prius nec audierint nec cognouerint, et quia pax ante diem iudicii ipsis data sit, sicut etiam pax primum aduentum filii Dei precucurrit, pre timore tamen superuenturi iudicii pleniter gaudere non ualentes, sed omnem iusticiam in catholica fide ab omnipotente Deo querentes; Iudeis etiam gaudentibus et illum iam adesse dicentibus, quem uenisse modo negant.Pax enim illa, que+ aduentum incarnationis filii mei precesserat, illis diebus pleniter perficietur, quoniam fortes uiri in magna prophetia tunc surgent; ita ut etiam omne germen iusticie+ in filiis et in filiabus hominum tunc florebit, uelut per prophetam seruum meum in uoluntate mea sic predictum est: In die illa erit germen Domini in magnificentia et gloria, et fructus terre+ sublimis; et exultatio his qui saluati fuerint de Isrel.Huius sententie+ intellectus hoc modo accipiendus est:XuIII. In die hac, cum angeli pacem hominibus datam canerent, fuit filius meus de uirgine natus ab eisdem angelis magnificatus, a pastoribus quoque, qui cum pia deuotione querebant, glorificatus.Et fructus terre+, cui pax reddita erat et cui er suauitatem administrabat, superhabundans; et gaudium illis qui de preterita tribulatione malorum liberati erant in filiis Iacob; quia multis tribulationibus iusto iudicio prius conterebantur.Sed et cum lux uere+ fidei corda fidelium illustrabit, filius meus in ipsis magnificabitur, quoniam illum de me exisse credent, atque glorificabunt ubi eum ad me in gloria redisse confitebuntur.Quapropter et ipsis fructus bonorum operum sublimabitur.Exultatio quoque in eis augebitur, cum de diabolica potestate erepti et de tartareis penis liberati inter filios Dei computabuntur.| Floriditas autem uinee+ Sabaoth, que+ de flore uirge+ Aaron processit, que+ per spumam serpentis non incaluit, quando filius meus in cruce passus est exaruit; quia oculi Iudeorum in umbra mortis grauati fuerunt, ubi uerba prophetie+ audientes ea cum uero flore abiecerunt, quem tota terra cognouit cum in cruce exspirauit.Et ideo etiam seipsos occiderunt, ac sic tam in ueteri quam in nouo testamento exaruerunt; quoniam uetus testamentum est sicut hiemps, que+ omnem uiriditatem in se abscondit; nouum uero quasi estas, que+ gramina et flores producit.XuIIII. Quapropter ipse etiam lamentantibus se dicebat: Si in uiridi ligno he+c faciunt, in arido quid fiet?Huius sententie+ intellectus hoc modo accipiendus est: Ipse uiride lignum fuit, quia omnem uiriditatem uirtutum protulit, sed tamen ab incredulis abiectus est; Antichristus autem aridum lignum est, quoniam omnem uiriditatem iusticie+ conculcans ea que+ in rectitudine uiridia sunt arida facit.unde etiam ad nichilum deducetur.uiride quoque lignum illi dies fuerunt, in quibus homines respectum reparationis omnium dolorum habebant et in quibus nullum timorem futuri iudicii nouissimi temporis metuebant; aridum uero lignum, cum discessio, de qua Paulus electum uas meum loquitur, ante filium perditionis apparebit; ubi etiam omnis dolor superueniens celum et terram conmouebit.Celum quippe et terra in futuro iudicio mouebuntur, quemadmodum in uiridi ligno presignatum est, cum rota firmamenti, que+ plurima signa in se habet, illo occumbente splendorem lucis subtraxit; sicut etiam in predictis uerbis prophetarum ostenditur.XX. In diebus itaque supradictis suauissime+ nubes cum suauissimo ere terram tangent illam que uiriditatem fructuositatis exsudare facient; quia homines ad omnem iusticiam tunc properabunt, quemadmodum in prefato tempore feminine+ debilitatis fructuositas terre+ defecit, quoniam elementa peccatis hominum uiolata in omnibus officiis suis destituta tunc fuerunt.Principes quoque cum reliquo populo iusticiam Dei recte ordinabunt omnia que arma, que+ ad necem hominum parata erant, interdicent, illa tantum ferramenta | conseruantes, quibus terra colitur et que+ ad necessitatem usus hominum respiciunt; et si quis hec transgredietur, ferro proprio necabitur atque in desertum locum abicietur.Et ut nubes rectam et suauem pluuiam ad fructum iusti germinis tunc emittent, sic et Spiritus Sanctus rorem gracie+ sue+ cum prophetia, sapientia et sanctitate in populum fundet; ita ut ille tunc appareat quasi in alium modum bone+ conuersationis mutatus sit.uetus namque lex umbra spiritalis uite+ fuit, quoniam illa tota per creaturam signata erat, uelut etiam in hieme omnis fructus in terra absconditus nequaquam cernitur, quia nondum formatus est; nec eadem lex estatem habebat, quoniam filius Dei nondum incarnatus apparuerat; sed ipso ueniente illa tota in spiritalem significationem mutata fructus eterne+ uite+ in preceptis euangelii ostendit, quemadmodum etiam estas flores et fructus producit.In diebus etenim illis uera estas per uirtutem Dei erit, quia tunc omnia in ueritate consistent: sacerdotes scilicet et monachi, uirgines quoque et continentes et reliqui ordines in rectitudine sua stabunt, iuste et bene uiuentes omnem que sublimitatem et superfluitatem diuiciarum abicientes; quoniam sicut per temperiem nubium et eris necessaria utilitas fructuum tunc producetur, ita et germen spiritalis uite+ per graciam Dei tunc propalabitur.Prophetia quippe, ut prefatum est, tunc aperta erit sapientia que iocunda et robusta, omnes que fideles in his uelut in speculo considerabunt se; et tunc etiam ueri angeli hominibus familiariter adherebunt, nouam et sanctam conuersationem in eis uidentes, cum nunc propter fetentia peccata eorum ab ipsis sepius declinent.Sed et tunc iusti gaudebunt ad terram repromissionis tendentes ac spem eterni premii expectantes; et tamen pleniter non letabuntur, quia futurum iudicium adesse uidebunt; et hoc in similitudine peregrinorum facient, qui ad patriam suam tendunt, plenum gaudium non habentium, cum adhuc in peregrinatione sunt.Iudei autem et heretici tunc ualde letabuntur dicentes: Gloria nostra in proximo est, illi que conculcabuntur, qui nos fatigauerunt et expulerunt.Attamen quam | plurimi paganorum Christianis se tunc adiungent, copiam honoris et diuiciarum eorum uidentes; atque baptizati cum ipsis Christum predicabunt, quemadmodum in tempore apostolorum factum est; Iudeis que et hereticis dicent: Quod uos gloriam uestram dicitis, hoc mors eterna erit; et quem uos principem uestrum nominatis, illius finem in maximo horrore et periculo uidebitis; atque tunc ad nos conuertemini, diem illum inspicientes quem nobis stirps aurore+, uidelicet stelle+ maris Marie+, ostendit.Dies utique illi fortes et laudabiles in pace et stabilitate erunt, similes que armatis militibus qui in rupe iacentes hostibus suis insidiantur, et quos ad internetionem persequuntur; aduentum que nouissimi diei annunciabunt, quia quicquid prophete+ boni seu gracie+ predixerant, in ipsis complebitur.Sapientia quoque, religiositas et sanctitas in eis confirmabitur, quoniam, si filius Dei a prophetis predictus non fuisset et uelut in ictu oculi uenisset, cito obliuioni traderetur; sicut et perditus homo, qui quasi latenter ueniens citissime destruetur.XXI. Attamen in eisdem diebus prefata iusticia et religio ad fatigationem debilitatis interdum in hominibus inclinabuntur, sed uires suas cito resument; interdum etiam iniquitas surget et iterum cadet; interdum quoque bella, fames, pestilentia ac mortalitas grassabuntur et iterum euanescent; nec omnia ista in uno statu ac tenore diu tunc stabunt, sed hac et illac mouebuntur, ita ut nunc appareant, nunc autem elabantur.Sed et in ipsis diebus inter omnia he+c, quemadmodum equus in libro Sciuias demonstrat, petulantia morum atque iactantia animorum, necnon plenitudo uoluptatum et aliarum uanitatum absque reuerentia in hominibus multociens exurgent, quia illi in quiete pacis quiescentes et habundantia frugum redundantes nullo incursu bellorum terrebuntur, nec penuria frugum constringentur.Sed he+c sibimet tribuentes, Deo, a quo omnia bona procedunt, debitum honorem in his non exhibebunt.Quapropter et tanta pericula prefatam quietem et habundantiam subsequentur, quanta prius uisa non sunt.Nam cum homines in huiusmodi quiete, ut predictum est, residebunt nulla pericula metu|entes, alii dies omnium dolorum aduenient, in quibus lamentabilis uox prophetarum atque uox filii Dei adimplebitur, hominibus pre timore continuarum afflictionum mortem desiderantibus et dicentibus: ut quid nati sumus?et optantibus ut montes decidant super eos.Priores namque dies dolorum et calamitatum aliquam refocilationem et reparationem interdum habebant; isti autem omnium dolorum et iniquitatum pleni a malis non cessabunt, sed dolor dolori, iniquitas iniquitati in eis accumulabitur omni que hora homicidium et iniusticia pro nichilo computabuntur; et quemadmodum animalia ad manducandum occiduntur, ita et homines in furore aliorum in eisdem diebus interficientur.Cum enim gentes paganorum Christianos in pace residere et in substantia locupletes esse uiderint, crudelem fiduciam in fortitudine sua habentes dicent: Christianos armis nostris inuadamus, quoniam sine armis et sine robore sunt eos que uelut oues occisionis capere et occidere possumus.Et sic de longinquis regionibus ferocissimam et inmundissimam gentem conuocabunt, cui et se in fornicatione et in inmundicia atque in omni malo adiungent, populum que Christianum ubique rapinis et preliis inuadent et plurimas regiones et ciuitates destruent.Ecclesiasticas quoque disciplinas quamplurimis uanitatibus et inmundiciis polluent et omnes quos poterunt eodem modo contaminabunt.unde et dies illi alios pessimos dies futuros manifestabunt, aduentum quoque perditi hominis denudabunt; quoniam ut inmundus, quia in inmundicia semper se polluit, inde non saturatur, sic et idem dies inmundiciarum pleni erunt nec his saturari ualebunt.Quod et Dauid preuidens clara uoce dixit:XXII. Diuiserunt sibi uestimenta mea, et super uestem meam miserunt sortem.Quod, quamuis ob certitudinem futurorum ad literam de preteritis sonet, de futuris tamen sic accipiendum est: Increduli per multam stragem infidelitatis diuident secundum uoluntates suas ordinationes secularium dignitatum et operationum, quibus uelut uestimentis in ecclesia indutus fueram; atque super hos, qui quasi uestis mea in spiritali uita mihi uiciniores erant, mittent quamplurimas uanitates, | cum eos a rectitudine uiarum suarum auerterint et omnia iura e+cclesiarum per destructionem ad nichilum redegerint, atque cum super eos dederint leges iniquitatis, ut ipsos omnino conterant.Sed his malis etiam idem Dauid respondet dicens: Tu autem, Domine, ne elongaueris auxilium tuum, ad defensionem meam conspice.Huius sententie+ intellectus hoc modo accipiendus est: Ego ecclesia, que+ sponsa filii tui, o celestis pater, esse debui, quamuis modo debilitata sim, ad te, o pater omnium, uociferor petens ne differas mihi auxiliari, quoniam membra mea, qui menbra filii tui sunt, in destructionem et dispersionem uadunt; ac ideo quantocius ad defendendum et me et illos inclina oculos misericordie+ tue+, ne a te neglecti omnino conteramur.XXIII. Sed et filius eisdem uerbis ad patrem loquitur: O pater, ego semper te cum fui et tu me misisti, carne uestiens me, et sic in terra ambulaui; et quicquid mihi iussisti, hoc perfeci, quia ueritas tua sum; et ideo etiam omnes inimicos meos sub pedibus meis posuisti et super ipsos sto, quoniam in sinistra parte sunt et ad te non pertinent, quia uerum opus tuum ad dextram tuam est.Illud quoque te cum operor, quemadmodum ante exordium dierum preordinaueras; atque inimicos meos iudico, uelut Dominus scabellum pedum suorum comprimit.Itaque adiutorium tuum ad me inclina, me uindicans de inimicis meis, quoniam ego filius tuus super aspidem et basiliscum ambulo.Quapropter etiam ad protectionem meam membrorum que meorum conspice, quia omne opus quod uoluisti et mihi inposuisti ad perfectum duxi; et ita ego sum in te et tu in me, et unum sumus.Iterum que idem filius ad patrem dicit: Nunc memor esto quod plenitudo, que+ in primo facta est, arescere non debuit, quia in principio mundi finem mundi inspexisti nec obliuioni tradidisti, sicut illorum obliuisceris qui in perditionem uadunt; et quod plenitudo generationis hominum, que+ in primo tempore et in primo homine preuisa et facta est, nondum arescere in defectione debuit; quoniam in te non fuit quod homines ante preordinatum tempus in genera|tionibus suis omnino deficerent.Et tunc etiam, cum hominem creasti, in te, scilicet in antiquo consilio, habuisti quod oculus tuus, uidelicet scientia tua, omnia pleniter preuidens omnia que recte disponens numquam cederet ab illo quod in te preordinatum erat; id est quod homo propter ullam intemperantiam suam ex toto periret aut quod mundus deficeret, usque dum corpus meum in membris suis (quia fideles membra mea ordinatione tua sunt) uideres plenum gemmarum, id est perfectum in omnibus illis, qui per me in te confidunt et te colunt quasi gemma in uirtutibus corruscantes.XXIIII. Denique cum incredule+ et horribiles gentes, ut supra dictum est, facultates ac possessiones ecclesiarum circumquaque inuadentes ad internetionem delere studuerint, uelut uultures et accipitres ea que+ sub alis et unguibus suis habent constringunt.Et cum eis Christianus populus omnibus modis in penitentia peccatorum suorum maceratus nec morte corporali perterritus resistere in armis temptauerit, fortissimus uentus ab aquilone cum maxima nebula et cum densissimo puluere ueniens flatus suos diuino iudicio contra illos emittet, ita ut guttura eorum nebula et oculi ipsorum puluere hoc modo inpleantur, quatinus ferocitatem suam deponentes in maximum stuporem conuertantur.Sancta enim diuinitas signa et miracula in Christiano populo tunc faciet, sicut etiam cum Moyse in columpna nubis fecit et sicut Michahel archangelus ad defensionem Christianorum contra paganos pugnauit; ita ut fideles filii Dei in protectione ipsius euntes super inimicos suos irruant et uictores illorum per uirtutem Dei existant, alios quidem morti tradentes, alios uero de finibus suis eicientes.Quapropter quam maxima turba paganorum Christianis in uera fide tunc addetur, ipsis dicentibus: Deus Christianorum Deus uerus est, qui talia signa in ipsis fecit.Sed et uictores, quos Deus in defensione sua habebit, Deum laudabunt dicentes: Laudemus Dominum Deum nostrum: uere enim magnificatus est in nobis, quia in nomine ipsius uictores existimus.unde etiam et fortitudo nostra laus ipsius est, quoniam | per eum tam inimicos ipsius quam nostros superauimus, cum in eum fideliter credidimus.Et iterum dicent: Adtendamus quoque Dominica uerba in euangelio: Exurget gens paganorum contra gentem Christianorum, sicut in nobis factum est.Quapropter adiacentes nobis ciuitates et uillas destructas reedificemus, ac fortiores et munitiores eas faciamus quam prius fuissent; ne amodo per huiusmodi mala conteramur, ut nunc contriti sumus.Et hoc totis uiribus suis omni que substantia sua fortiter et largiter complebunt.XXu. In illis autem diebus imperatores Romane+ dignitatis a fortitudine, qua prius Romanum imperium strenue tenuerant, descendentes in gloria sua imbecilles fient, ita ut imperium in manibus eorum diuino iudicio paulatim decrescat et deficiat; quoniam ipsi squalidi et tepidi et seruiles et turpes in moribus suis existentes in omnibus inutiles erunt; et a populo quidem honorari uolent, sed prosperitatem populi non querent; et ideo etiam honorari et uenerari non poterunt.Quapropter etiam reges et principes multorum populorum, qui prius Romano imperio subiecti erant, se ab eo separabunt nec ulterius ei subici pacientur.Et sic Romanum imperium in defectum dispergetur.Nam unaque+que gens et quisquis populus regem sibi tunc constituet, cui obediat, dicens quod latitudo Romani imperii magis sibi oneri prius fuerit quam honori.Sed postquam imperiale sceptrum hoc modo diuisum fuerit nec reparari potuerit, tunc etiam infula apostolici honoris diuidetur.Quia enim nec principes nec reliqui homines, tam spiritalis quam secularis ordinis, in apostolico nomine ullam religionem tunc inuenient, dignitatem nominis illius inminuent.Alios quoque magistros et archiepiscopos sub alio nomine in diuersis regionibus sibi preferent, ita ut etiam apostolicus eo tempore, dilatatione honoris pristine+ dignitatis attenuatus, Romam et pauca illi adiacentia loca uix etiam tunc sub infula sua obtineat.He+c autem ex parte per bellorum incursionem euenient, ex parte quoque per commune consilium et consensum et spiritalium et secularium populorum perficientur; illis hortantibus ut quisque secularis princeps regnum et populum suum muniat et | regat, et ut quilibet archiepiscopus seu alius spiritalis magister subditos suos ad rectitudinem discipline+ constringat, ne deinceps malis illis affligantur, quibus diuino nutu prius afflicti sunt.XXuI. Et tunc iterum iniquitas aliquantulum debilis iacebit; interdum quoque surgere adtemptabit; sed iusticia in rectitudine sua interim stabit, ita ut homines illorum dierum ad antiquas consuetudines et disciplinas antiquorum hominum in honestate se conuertant et eas teneant et obseruent, sicut antiqui illas tenere et obseruare consueuerant.Sed etiam tunc unusquisque rex et princeps ac episcopus e+cclesiastice+ dignitatis seipsum in alio castigabit, cum alium iusticiam obseruare et honeste uiuere uidebit; atque unaque+que gens correctionem ab alia sumet, cum illam ad bona proficere et ad rectitudinem surgere audiet.er quoque tunc iterum suauis erit et fructus terre+ utilis, homines que sani et fortes fient.In ipsis etiam diebus multe+ prophecie+ ac plurimi sapientes erunt, ita ut etiam occulta prophetarum et aliarum scripturarum sapientibus tunc ad plenum pateant et filii et filie+ eorum prophetent, uelut ante multa tempora predictum est; et hoc in tali puritate ueritatis fiet, ut erei spiritus irrisionem in illis tunc facere non possint.In eodem quoque spiritu illi prophetabunt, quo prophete+ secreta Dei olim annunciauerunt, et in similitudine doctrine+ apostolorum, quorum doctrina supra omnem humanum intellectum fuit.Interim etiam tam multe+ hereses et tam plurime+ turpitudines cum aliis malis ebullient, que+ etiam Antichristum in proximo adesse ostendent; ita ut homines eorundem dierum dicant quod tanta crimina et tante+ inmundicie+ prius non fuerint, sicut in diebus eorum apparuerint.Quod et porcus in libro Sciuias descriptus manifestat; quia dum iusticia aliquando regnat, iniquitas illam obpugnat; et dum aliquando iniquitas uiget, iusticia illam confundit, quoniam mundus in uno statu numquam permanet.XXuII. Nunc autem, o homo, quod uides quoniam predicta exterior pars supradicte+ rote+ tandem uelut turbida et procellosa tempestas, | scilicet prope finem eiusdem medietatis ubi prefata linea eidem rote+ affixa est, apparet; hoc demonstrat quod iudicia potestatis Dei turbida et procellosa in diebus illis erunt, cum nec puritatem nec quietem catholice+ fidei in cordibus incredulorum hominum circa finem fortitudinis illius, in qua mundus modo uiget, inueniant; uidelicet ubi uoluntas Dei potestati ipsius ita coniungitur, quatinus in uoluntate Dei sit quando mundus et ea que+ in mundo sunt per potentiam eius finiantur; quia homines temporis illius sinceritatem atque stabilitatem uere+ fidei fugient et a uero Deo recedent, ad filium perditionis se conuertentes; qui omnia e+cclesiastica instituta conturbans maximas procellas aduersitatis fidelibus ipsi resistentibus inducet.Nam cum post multas tribulationes, quas homines in inuasionibus alienarum gentium et in semetipsis cum diuisione imperii perpessi erant, iam uelut in quiete resederint, iterum repente multe+ hereses multe+ que contrarietates e+cclesiastice+ dignitatis ebullient.XXuIII. Inmunda quoque mulier in eodem tempore inmundum filium concipiet; quoniam antiquus serpens, qui Adam absorbuit, illum hoc modo cum omni turba sua inflabit, ut nec aliquid boni in ipsum intret nec in eo esse possit.In abditis enim et in diuersis locis nutrietur, ne ab hominibus cognoscatur, omnibus que diabolicis artibus imbuetur; et usque ad plenos dies etatis sue+ occultabitur; nec peruersitates que+ in se erunt manifestabit, usque dum se plenum et superhabundantem in cunctis iniquitatibus cognouerit.Ab inicio autem ortus illius multa certamina multa que contraria rectarum ordinationum ebullient et ardens iusticia a rectitudine sua obtenebrabitur et caritas in hominibus extinguetur.In eis quoque amaritudo et asperitas orietur, ac tante+ hereses fient, ut etiam heretici errores suos aperte et indubitanter predicent; tanta que dubietas et incertitudo in catholica fide Christianorum erit, ut homines in dubio habeant quem deum inuocent; | atque plurima signa in sole et luna et in stellis et in aquis et in ceteris elementis et creaturis apparebunt, ita ut etiam uelut in pictura in portentis suis futura mala prenuncient.unde etiam tanta tristitia illo tempore homines occupabit, ut mori quasi pro nichilo ducant.Qui autem in catholica fide tunc perfecti erunt, in magna contritione expectabunt quid Deus ordinare uelit.Et he+ tribulationes hoc modo procedent, usque dum filius perditionis os suum ad contrarium doctrinam aperiat.Sed cum ille uerba falsitatis et deceptionum suarum protulerit, celum et terra contremiscent catena que monilis iusticie+, quam Paulus usque ad pedes eiusdem uirtutis descendentem fecit, ut supra dictum est, uelut magno flatu uenti tacta tunc primum mouebitur; quoniam usque ad idem tempus inconcussa et inconuulsa permanebit.Paulus quippe doctrinam suam multis miraculis tam fortiter corroborauit ac illam profundissimis uerbis tam honeste decorauit, ut etiam usque in finem mundi sic perduret; quemadmodum et he+c eadem catena ad pedes eiusdem iusticie+ quasi ad finem mundi descendens demonstrat.Ipse quoque per ueritatem in eleuatione spiritus sui de secundo aduentu filii Dei ac de mortifero incursu filii perditionis credentibus locutus est dicens:XXuIIII. Neque terreamini neque per spiritum neque per sermonem neque per epistolam tamquam per nos missam, quasi instet dies Domini.Ne quis uos seducat ullo modo, quoniam nisi uenerit discessio primum et reuelatus fuerit homo peccati, filius perditionis, qui aduersatur et extollitur supra omne quod dicitur Deus aut quod colitur, ita ut in templo Dei sedeat ostendens se tamquam sit Deus.Huius sententie+ intellectus hoc modo accipiendus est: uos, qui Dei estis et qui uerbis eius creditis, cauti estote ne in cordibus uestris ullo terrore quatiamini, neque spiritali scilicet deceptione neque uerbosa seductione neque per scripta uelut ad uos ueraciter | sint directa, quasi adsit dies ille, quo conditor cunctorum abscondita cordium denudabit.Cauete etiam ne quis per illusoria et fantastica facta uos inclinet ulla occasione in seductionem; quoniam nisi uenerit tempus illud, quo e+cclesiastica sublimitas dissipabitur et quo uera fides conculcabitur, quod discessio intelligitur, que+ fiet in tempore scelerati filii, cuius mater inmunda existit, nesciens a quo conceperit, et manifestus fuerit ille, qui homo peccati erit, quia per inicium suum totus peccatis infundetur, unde et sic peccator existet omnia peccata recitando et recolligendo; ac filius crudelissime+ perditionis, quoniam totus in perditione manebit, ea que+ Deo contraria sunt homines docens; quem etiam seductor humani generis ita inflammabit, quemadmodum ipse furere primitus incepit, cum Deo similis esse uoluit; quapropter etiam aduersabitur omnibus Deum colentibus et efferet se ultra omnem creaturam deum se nominans, et ut quasi Deus colatur precipiens; non credatis quasi assit dies Domini, scilicet quo iudicabit orbem terrarum, cum mundus finem accipiet.Iterum que idem Paulus Spiritu Sancto infusus dicit: Nam misterium iam operatur iniquitatis tantum, ut qui tenet nunc teneat, donec de medio fiat.Huius sententie+ intellectus hoc modo accipiendus est: Occulta suggestio iam in operibus hereticorum manifestatur, in quibus persuasor iniquitatis iacula premittit, ueritatem uere+ fidei opprimere uolens; ideo que recta intentione ac bono conamine studium hoc in fideli homine tantum fit, ut qui fidem apostolicam et uere catholicam tenet nunc firma stabilitate teneat illam inconuulsam, donec de medio illo, quod inter ortum et defectum sui est, fiat; quoniam circa tempora filii perdicionis fides a fortitudine sua declinans iam incuruata debilitabitur.Nam qui ecclesiasticam in Deo sublimitatem et fidem rectam habet, aliquid magni tenet, quia per illa celeste regnum intrabit; qui uero fidem non habet, nihil tenet, quoniam in perditio|nem ibit; et sic etiam homo in medio potestatis Dei existit, quia antequam homo formatus fuisset, Deus erat; et postquam homo corporaliter finietur, Deus in uirtute sua perdurat.XXX. Antiquus enim hostis, quem fortitudo diuinitatis in lacum abyssi proiecit, quemadmodum in uehementes aquas plumbum decidit, quoniam iniquitatem constituere uoluit, cum Deus iustus et uerax sit, et nullum sibi similem habeat, quia per seipsum eternaliter subsistens cuncta ex nichilo fecit; quoniam hominem primum superauerat, per alium hominem, scilicet Antichristum, estimat se posse perficere quod olim inceperat, cum aduersus Deum pugnare temptauit.A diabolo quippe Antichristus infusus, cum os suum ad peruersam doctrinam, ut predictum est, aperuerit, omnia que+ Deus in antiqua et in noua lege constituerat destruet, incestum que et alia similia non esse peccata affirmabit.Dicet enim quia peccatum non sit si caro carnem calefaciat, sicut nec hoc si homo ab igne calefiat; affirmans etiam quod omnia castitatis precepta per ignorantiam facta sint, quoniam cum homo alter calidus, alter frigidus sit, calore et frigore opporteat eos inuicem temperari.Et iterum ad fideles dicet: uestra lex continentie+ contra modum nature+ constituta est, scilicet quod homo calidus esse non debeat, in cuius spiramine ignis est, qui totum corpus hominis incendit.Et quomodo iste contra naturam suam frigidus esse possit?Sed qua racione homo omitteret, quin carnem aliam calefaceret?Homo enim ille, quem magistrum uestrum esse dicitis, legem que+ supra modum est uobis dedit, quia sic uiuere uos iussit.Ego autem dico: uos in his duobus modis, uidelicet caloris et frigoris, estote atque in inuicem uos fouete, et predictum hominem iniusta precepta uobis dedisse considerate; quoniam quamuis iuberet ne homines se mutuo fouerent, ipsi tamen naturam suam carnaliter coluerunt.uidete ergo ne iniusta doctrina amodo seducamini, quoniam in | me est quid facere possitis uel non; nec magister uester rectas propositiones uobis proposuit, qui uos esse uoluit sicut spiritum, qui carne coopertus non est et qui non operatur; cum nata caro hominum sic creata non sit, que+ per ignem infunditur et formatur; quia si filii hominum sic non crearentur, possibilitatem operandi non haberent.unde et uos quid sitis scitote.Nam ille qui uos primum docuit, uos decepit et in nullo uos adiuuit; ego autem uobis infundo, ut uosmetipsos cognoscatis et ut quid sitis sciatis, quoniam creaui uos et totus in omnibus sum.Ille uero omnia opera sua alii assignans a seipso nihil loquebatur, quoniam de se nihil potuit; sed ego a meipso loquor atque per meipsum omnia possum.His uerbis et aliis similibus iste infelix filius perditionis homines seducet, docens eos ut secundum igneum carnis gustum uiuant et omnem uoluntatem carnis sue+ perficiant; cum tam uetus quam noua lex homines ad castitatem inuitent, ita scilicet ne castitas modum suum transcendat.Et hoc modo Lucifer per illum iusticiam Dei abnegabit; atque omne quod facere inceperit per ipsum se posse perficere putans, Iordanem in os suum fluere estimabit, ita ut baptismus deinceps non nominetur, sed illum retrorsum abiciat, quemadmodum ipse per baptismum abiectus est.unde sic dominando tantum numerum populi sibi subiugare putabit, ut filius Dei paruum numerum fidelium ad comparationem numeri sui habeat.XXXI. Prefatus quoque homo peccati homo dicitur, quoniam omnia mala perficiet et quia illa omnia super ipsum fundentur; filius que perditionis uocatur, quoniam mors et perditio ipsi dominabuntur atque, ut predictum est, peruersis et nefandissimis modis multitudinem populorum seducendo sibi attrahet se que ut Deum adorari faciet; uelut etiam Iohannes sub imagine bestie+ feritatem eius describens per ostensionem ueritatis dicit: Et adorauerunt eam omnes qui habitant terram, quorum non | sunt scripta nomina in libro uite+ agni.Huius quoque sententie+ intellectus hoc etiam modo de futuris accipiendus est: Proni corpore et mente adorabunt bestiam iniquitatis qui habitationem cordium suorum terrenis rebus infigent; quorum non sunt exarata signo sanctitatis nomina in eternitate uite+ illius, in cuius ore dolus inuentus non est.Quapropter in perditione erit quicumque scripta huius perditi hominis ipsum colendo adorabit et qui scripta Sathan in corde suo geret, qui a Deo expulsus est, quoniam a seipso Deus esse uoluit.unde et mors nominatus est, quia uitam fugit, in qua nulla mortalitas inuenitur, sed que+ omnia uiuificat.Et isti omnes, qui huic perditionis filio adherebunt opera illius facientes, in libro uite+ agni non scribentur, quoniam agnus iste uerbum Dei est, per cuius uerbi Fiat omnis creatura processit.Diabolus autem in ueteri et in nouo testamento sequentes se assidue habuit; in ueteri quidem per Baal, in nouo autem per Saduceos, qui nerui ipsius in scismate sunt; quia legem Dei, que+ radix iusticie+ est, in qua patriarche+ et prophete+ latebant, cum sordibus Baal primum uiolauerunt; sed et illos qui postea in nouo testamento cum Saduceis resurrectionem in afflictione iusticie+ abnegauerunt, quia predicte+ radicis rami euangelium est, fructus que ramorum Christi testimonium existit, quod idola Baal et Saduceos fortiter contriuit.Sed tamen deinde ab istis heretici procedent, qui conditioni prime+ pullulationis contradicent; error que istorum peior priore erit, quoniam Deum in creatione sua et in uiuentibus animabus ex toto negabunt.Omnes autem isti infelicem bestiam, uidelicet perditum hominem, adorabunt, fidem que omnipotentis Dei deserentes dicent quod nihil eis obsit, si precepta Dei negligant.XXXII. Et sic infidelitas eorum ad prefatum aureum caput leopardi in predicta catena monilis apparens descendit, quod Antichristum designat, qui se Deum uelut aureum caput nominans per diabolicas | artes et per sciscitationem elementorum horrenda portenta maximas que tempestates faciet; quod Deus ita fieri permittet, quatinus omne genus humanum casum illius cognoscat.Nam et ideo quasi pro redemptione populi sui per occisionem se mori, et per resuscitationem se resurgere simulabit, quandam que scripturam in frontibus sequentium se scribi faciet, per quam omne malum eis inmittet, ut etiam antiquus serpens hominem decipiens, eum quoque in captione sua postmodum habens, libidine incendit; atque per eandem scripturam contra baptismum et contra Christianum nomen magica arte eos ita infundet, ut ab illo discedere non cupiant et ut secundum ipsum, quemadmodum Christiani secundum Christum, omnes uocentur.Hanc autem scripturam Lucifer in se diu habuit nec eam ulli hominum reuelauit, excepto huic soli, quem in utero matris sue+ totum possidebit.Quapropter etiam omnem uoluntatem suam se confidit per illum posse perficere.Sed idem perditus homo animam et quod uiuet non a diabolo, sed a Deo habebit, cum et ipse infelicissimus inquisitor antique+ seductionis, qui omnia bona odit, uiuere suum a Deo acceperit.Nam Deus solus uita est omnis que anhelitus et omne quod uiuit per illum mouetur, quoniam ipse solus inicium sine inicio est.Et sicut Lucifer in celo contra Deum pugnauit, ita etiam per hunc perditum hominem in terra aduersus humanitatem filii Dei certare temptabit.Et hoc per scripturam hanc faciet, qua Deum et creatorem omnium negabit, se maiorem illustrationem donorum suis conferre confidens, quam Christus filius Dei in se credentibus contulerit.Scriptura autem he+c in nulla lingua prius uisa aut inuenta est, quia Lucifer eam in semetipso primum inuenit; illam que eo dolo proferet, quo homines seducit, ne creatorem suum cognoscant; atque per ipsam infideles hoc modo deludet, ut nequaquam aliud colere quam quod illi uidebunt | placere studeant.Dicet enim idem filius perditionis quod, sicut lignum abscisum deponitur quousque pictor illud componat et ornet, ut ab omnibus ueneretur, ita quoque homo natus honore careat quousque scriptura ista extollatur, quoniam maior salus et uirtus in ipsa sit, quam in creatione hominis fuerit.Sed Deus omnes conatus eiusdem scripture+ cum auctore suo destruet; scriptura autem quam Spiritus Sanctus dedit non pertransibit.Cum que his falsis signis ex omni genere hominum ad se colligere inceperit, sancti et iusti in timore magno concutientur.XXXIII. Sed ego qui sum recordabor quomodo primum hominem formauerim, et quali modo omnia opera, quibus Lucifer contra me per hominem pugnaturus esset, preuiderim, atque quomodo sanctas uirtutes aduersus illum pugnando signauerim; quemadmodum in Enoch et in Helia feci, quos de germine hominum qui toto desiderio ipsi adheserant elegi.Et circa nouissimum tempus hominibus ostendam quatinus testimonium istorum duorum testium homines confidenter recipiant.Nam in misterio meo eos doceo opera que hominum eis manifesto, ita ut illa sciant quasi ea corporaliter uiderint sapientiores que scriptis et sermonibus sapientium sint.Cum enim ab hominibus corporaliter sublati sunt, omnis timor et tremor eis ablatus est, ita ut equanimiter omnia que+ circa ipsos sunt sufferant; ego que in secretis locis absque omni lesione corporis eos seruo.Et cum filius perditionis peruersam doctrinam suam euomet, istos eadem uis, per quam prius de medio hominum ablati fuerant, quasi in uento reducet; et quamdiu cum hominibus in terra morabuntur, semper post quadraginta dies reficientur, quemadmodum etiam filius meus quadraginta diebus transactis esuriuit.Istos autem fortes et sapientes caput capricorni in prefata catena monilis iusticie+ demonstratum significat; quoniam sicut capricornus fortis est et ut in altum ascendit, sic ipsi in potentia mea fortes erunt, in altitudinem miraculorum | meorum uelociter eleuandi.Tantam enim uirtutem in miraculis meis habebunt, quod maiora signa in firmamento et in elementis ac in ceteris creaturis filio perditionis facient; ita ut fallacia signa illius ueris signis istorum deludantur.unde et ob nimiam uirtutem miraculorum eorum ex omnibus populis homines ad ipsos current, uerbis eorum credentes atque ad martirium, quod eis filius perditionis inferet, cum ardenti fide uelut ad conuiuium properantes, ita ut etiam occisores ipsorum pre nimia multitudine occisos dinumerare tedeat; quia multitudo sanguinis eorum sicut riuus aquarum effundetur.Sed tandem cum filius perditionis hos duos uere sanctitatis uiros nec blandiciis nec minis potuerit superare, nec signa nec miracula eorum obfuscare, iubebit eos crudeli martirio consummari memoriam que ipsorum de terra penitus deleri, quatinus ne ullus hominum in tota terra sit, qui ei deinceps audeat resistere.Tunc, ut supra dictum est, aureus numerus beatorum martirum, qui in primitiua ecclesia propter ueram fidem occisi sunt, in martiribus istis, qui in errore nouissimi temporis occidentur, ad plenitudinem perfectionis sue+ perducetur; quoniam tempus hoc omnia conculcans omnia que deuorans lupus, qui in libro Sciuias describitur, designat; quia ut lupus in rapacitate sua que+cumque potest deuorat, ita et in tempore illo fideles, qui in filium Dei credunt, absorbebuntur.Quapropter et idem filius Dei ad patrem iterum dicit, ut prefatum est:XXXIIII. Nam me fatigat quia ordinatione tua carne indutus sum, quod membra mea, uidelicet illi qui sacramento baptismatis mihi adheserant, nunc a me recedunt et quod in irrisionem diabolice+ illusionis uadunt, cum filium perditionis audientes colunt; ex quibus tamen lapsos recolligo, rebelles autem et in malo perseuerantes abicio.Pater, quoniam ego filius tuus sum, uide ea caritate qua me in mundum misisti et considera uulnera mea, quibus precepto tuo hominem redemi; illa que tibi ostendo, quatinus et tu illorum miserearis quos redemi, neque permittas eos de libro uite+ deleri; sed per sanguinem uulnerum | meorum ipsos in penitentia ad te recollige, ne ille qui et incarnationem et passionem meam illudit eis in perditione dominetur.Ergo nunc, omnes homines qui antiquum serpentem deserere et ad creatorem uestrum redire desideratis: attendite quod ego, filius Dei et hominis, patri meo uulnera mea ostendo pro uobis; unde etiam et uos genua uestra, que+ multociens ad uanitatem inique+ contrarietatis inclinastis, ad patrem uestrum, qui uos creauit et qui uobis spiraculum uite+ dedit, in puritate fidei flectite, peccata uestra ex corde pleniter confitentes, ut uobis, qui in afflictione tam corporis quam anime+ estis, manum suam fortem et inuincibilem porrigat, quatinus a diabolo et ab omni malo uos eripiat.Sic filius ad patrem loquitur membra que sua illi commendat ac illa castigat, ut uero capiti suo adhe+reant, ne perditio primi et nouissimi perditoris ea absorbeat.Quocienscumque enim omnipotens pater prauis operibus hominum irritatur, filius eius ipsi uulnera sua ostendit, uidelicet ut propter illa hominibus parcat; quoniam ipse corpori suo non pepercit, quatinus ouis, que+ ei ablata fuerat, in sanguine eius retraheretur; ideo que etiam eadem uulnera ipsius tamdiu aperta permanebunt, quamdiu homo in mundo manens peccat.Quapropter et idem filius Dei ab hominibus requirit, ut genua sua ad omnipotentem patrem suum flectant, quociens iudicia eius promerentur; quatinus propter uulnera sua, que+ in carne passus est et que+ pater ipsius semper inspicit, eos ab omni malo liberet.XXXu. Postquam autem Enoch et Helias per filium perditionis mortem corporalem subierint, sequaces illius multum gaudebunt, quoniam eos defecisse uidebunt; sed deinde, cum spiritus uite+ eos suscitauerit ac sursum in nubes sustulerit, gaudium illorum in timorem et in tristitiam atque in magnam admirationem uertetur.Nam per resuscitationem et subleuationem istorum ego omnipotens probabo quod resurrectio et uita mortuorum nulla repugnatione incredulorum contradici possit, quin eo die, cum elementa | cum quibus homo peccauerat purgabuntur, homo quoque de morte resuscitetur atque in maiorem claritatem quam prius creatus sit per penitentiam, que+ Deo optime placet, restituatur; quia sicut omnis compago hominis per penitentiam mouetur, ita et ipse cum lugubri uoce penitentie+ celum mouet ac Deum cum Cherubin ex toto laudat.Tunc antiquus serpens propter resuscitationem istorum in maximam iram conmouebitur, et perditum hominem in estimationem illam ducet, ut tronum suum, de quo expulsus est, possideat, quatinus per hoc resuscitatio prefatorum uirorum et memoria filii Dei in hominibus omnino deleatur; et in semetipso loquetur dicens: In hoc filio meo maius prelium nunc faciam quam dudum in celo fecerim, omnem que uoluntatem meam per ipsum complebo, nec huic uoluntati mee+ Deus aut homo resistere ualebit; scio que et cognosco quod superari non potero.unde et in omnibus uictor ero.Et deinde idem filius perditionis multitudinem populi conuocabit, ut gloriam suam manifeste uideant, cum supra celos ire temptabit; ita etiam ut, si quid catholice+ fidei in ecclesia inconuulsum remanserit, per ascensionem ipsius ex toto tabescat.Sed cum astante populo audiente superioribus elementis preceperit ut eum suscipiant ad celum euntem, uerba Pauli fidelis mei implebuntur, que+ spiritu ueridico repletus dicit:XXXuI. Et tunc reuelabitur ille iniquus, quem Dominus Ihesus interficiet spiritu oris sui.Huius sententie+ intellectus hoc modo accipiendus est: Eo tempore denudabitur ille filius iniquitatis eum que mendacem fuisse omni populo apparebit, cum presumptionem ad celos ascendendi arripuerit, quoniam ipsum in presumptione ista dominator et saluator populorum, qui filius Dei est, occidet; et hoc fortitudine illa faciet, qua ipse uerbum patris existens totum orbem terrarum iusto iudicio iudicabit.Cum enim iste filius perditionis diabolica arte se sursum extulerit, diuina uirtute deicietur atque fetor sulphuris et picis eum suscipiet, ita ut etiam astantes populi ad presidia montium fugiant.Tantus quippe terror | he+c uidentes et audientes occupabit, ut diabolo filio que eius abrenunciantes ad ueram fidem baptismi conuertantur.Quapropter antiquus serpens attonitus in semetipsum frendens dicet: Et nos confusi sumus.Amodo homines nobis ita subiugare non ualebimus, quemadmodum hactenus fecimus.XXXuII. Sed et omnes in filium Dei fideliter credentes flebili atque laudabili uoce Deum laudabunt, uelut per dilectum et ueridicum testem meum scriptum est: Nunc facta est salus et uirtus et regnum Dei nostri et potestas Christi eius, quia proiectus est accusator fratrum nostrorum, qui accusabat illos ante conspectum Dei nostri die ac nocte; et ipsi uicerunt illum propter sanguinem agni et propter uerbum testimonii sui, et non dilexerunt animas suas usque ad mortem.Huius sententie+ intellectus hoc modo accipiendus est: Nunc diabolo deuicto filio que eius Antichristo prostrato facta est superna dispositione salus nulla diabolica pericula metuens, et uirtus illa omnino conterens, et regnum omnibus dominans, qui sub regimine Dei nostri sunt, et potestas inuincibilis Christi, scilicet filii eius, quem uerum sacerdotem super salutem animarum constituit.Nam proiectus est in eternam dampnationem accusator pertinacissimus et insidiator inquietissimus, illorum uidelicet qui, filii Dei sicut et nos existentes, supernam hereditatem nobis cum habebunt; qui accusabat illos diuersis suggestionibus ipsius consentientes coram intuitu summi creatoris et iudicis; et hoc tam in spiritali quam in seculari transgressione omni tempore faciebat, quoniam homo semper peccat.Primum enim prelium perditi angeli, quo contra Deum pugnauit uolens se Deum esse, Deus uicit; et in illo etiam ultimum prelium, quod cum illo facturus erat, preuidit, cum filium eius deiecit et cum ipsum per illum omnino iam confudit.Et ipsi qui Deum ueraciter confitentur uicerunt illum, cum ei non consenserunt propter sanguinem agni, per quem redempti sunt et per quem ipsi etiam plurimas aduersitates in corporibus suis sustinentes uictores extiterunt, et propter uerbum, id est doctrinam quam testificatus est in catholica fide, que+ etiam ab illo uerbo se extendit, per quod | omnes creature+ processerunt; nec dilexerunt animas suas, eas in corporibus suis retinentes, sed ad mortem corporum suorum procedere fecerunt, cum corpora sua temporali morti in plurimis passionibus subiecerunt, ubi et easdem animas suas omnipotenti Deo reddiderunt.Martires enim usque ad mortem cucurrerunt, et priusquam filium Dei negarent passionibus se subiecerunt; et ideo etiam Abel et prophete+ ceteri que martires, qui usque in nouissimum diem pro Deo occisi sunt, testimonium filio Dei perhibent, quod etiam ipse in uoluntate patris sanguinem suum pro ipsis fuderit.Itaque bellum filii perditionis hoc modo finitum est; nec ipse deinceps in ulla cultura apparebit.unde gaudete, qui in celo et in terra habitationem habetis.Post casum autem Antichristi gloria filii Dei amplificabitur.XXXuIII. Et iterum de celo uocem uerba ista me docentem audiui: Nunc laus Deo sit in opere suo, homine uidelicet, pro cuius reparatione maxima prelia in terra fecit, quem que super celos eleuare dignatus est, ut simul cum angelis faciem ipsius in unitate illa, qua uerus Deus et uerus homo est, laudet.Sed ipse omnipotens Deus pauperculam femineam formam, per quam hanc scripturam edidit, oleo misericordie+ sue+ ungere dignetur, quoniam ipsa absque omni securitate uiuit; nec etiam scientiam edificationis scripturarum, quas Spiritus Sanctus ad instructionem e+cclesie+ proposuit et que+ uelut murus magne+ ciuitatis sunt, habet.A die enim natiuitatis sue+ in doloribus infirmitatum quasi reti illaqueata est, ita ut in omnibus uenis, medullis et carnibus suis continuis doloribus uexetur; necdum tamen eam dissolui Domino placuit, quoniam per cauernam racionalis anime+ quedam mistica Dei spiritaliter uidet.He+c autem uisio uenas eiusdem hominis ita pertransiuit, ut ipsa propter eam multa fatigatione sepe conmoueatur, aliquo tamen tempore leuius, aliquo depressius in fatigatione infirmitatis laborans.unde etiam mores a diuersis moribus hominum alienos habet, quemadmodum infans, cuius uene+ nondum ita plene+ sunt, quatinus mores hominum discernere possit.Ipsa enim cum inspiratione Spiritus Sancti officialis existit et complexionem de ere habet; ideo que de ipso ere, de pluuia, de uento et de omni tempestate infirmitas ei ita infixa est, ut nequaquam securitatem carnis in se habere possit: | alioquin inspiratio Spiritus Sancti in ea habitare non ualeret.Sed spiritus Dei magna ui pietatis sue+ eam interdum ab hac infirmitate quasi rore cuiusdam refrigerii a morte suscitat, quatinus officialis cum inspiratione Spiritus Sancti in seculo uiuere possit.Omnipotens autem Deus, qui omnem fatigationem passionis eiusdem hominis ueraciter cognouit, graciam suam in ipsa ita perficere dignetur, ut pietas eius in hoc glorificetur et illius anima, cum de hoc seculo migrauerit, ad eternam gloriam ab eo clementer suscipi et coronari gaudeat.Sed liber uite+, qui scriptura uerbi Dei est, per quod omnis creatura apparuit et quod omnium uitam secundum uoluntatem eterni patris, uelut in se preordinauerat, exspirauit, hanc scripturam per nullam doctrinam humane+ scientie+, sed per simplicem et indoctam femineam formam ut sibi placuit mirabiliter edidit.unde nullus hominum tam audax sit, ut uerbis huius scripture+ aliquid augendo apponat uel minuendo auferat, ne de libro uite+ et de omni beatitudine que+ sub sole est deleatur; nisi propter excribrationem litterarum aut dictionum, que+ per inspirationem Spiritus Sancti simpliciter prolata sunt, fiat.Qui autem aliter presumpserit, in Spiritum Sanctum peccat.unde nec hic neque in futuro seculo illi remittetur.Nunc iterum laus sit omnipotenti Deo in omnibus operibus suis ante euum et in euum, quia ipse primus et nouissimus est.uerba autem he+c fideles deuoto cordis affectu percipiant, quoniam per illum qui primus et nouissimus est ad utilitatem credentium edita sunt.<EPILOGuS.> In tempore illo, cum in uera uisione cum scriptura huius libri religioso uiro et obseruatione regule+ sancti Benedicti timorato mihi assistente laborabam, tristitia animam et corpus meum perforauit, quoniam ab eodem felici uiro per conditionem mortis in hoc mundo orbata separabar.Ipse enim in ministerium Dei omnia uerba uisionis huius in magno studio sine cessatione laboris audiuit et corrigendo disseruit, me que semper monebat ne propter ullam infirmitatem corporis mei omitterem, quin die et nocte in his que+ mihi in eadem uisione ostenderentur scribendo laborarem.Sic namque usque in finem suum faciens in uerbis uisionum istarum numquam saturari potuit; unde ipso defuncto lacrimabili uoce ad Deum sic dicendo clamaui: O Deus meus, qui cum famulo tuo, quem mihi ad istas uisiones adiutorem dedisti, ut tibi placuit fecisti, nunc ut te decet me adiuua! Tunc uero reuerentissimus et sapientissimus uir coram Deo et hominibus Ludewicus, abbas sancti Eucharii in Treueri, magna misericordia super dolore meo motus est, ita quod per seipsum et per alios sapientes stabili instantia auxilium mihi fiducialiter prebuit, et quia ipse predictum felicem hominem et me ac uisiones meas prius bene cognouit, in lacrimabili suspirio de illo quasi eum a Deo suscepissem gaudebam.Quidam etiam homo, qui de nobili genere erat, Wezellinus, prepositus scilicet sancti Andree+ in Colonia, qui in magna stabilitate honorificos mores coram Deo et hominibus habuit, et qui in sanctis desideriis bona opera perficere studebat, cum diligenti studio in amore Spiritus Sancti omnia uerba uisionum istarum audiuit et notauit.Idem quoque beatus homo in omni dolore et desolatione mea per seipsum et per alios sapientes me consolando adiuuabat; et omnia uerba uisionum istarum sine tedio fideliter audiuit et amauit, quoniam illa super mel et fauum ei dulcia erant; sic que per gratiam Dei cum adiutorio predictorum uenerabilium uirorum scriptura huius libri completa est.Ego autem de uiuente luce, que+ me uisiones istas docuit, uocem sic dicentem audiui: Istos qui simplicem hominem uisiones meas scribentem adiuuabant et consolabantur, participes mercedis laborum illius faciam.Et ego paupercula in eadem uisione docta dicebam: Domine mi, omnibus qui me in istis uisionibus, quas ab infantia mea infixisti, magno timore laborantem consolando adiuuabant, mercedem eterne+ claritatis in celesti Ierusalem dones, ita quod per te sine fine in te gaudeant.